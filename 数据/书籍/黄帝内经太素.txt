前言
在中医学术发展史上，《黄帝内经》具有不可取代的地位，中医学最基本、最重要的思想均发端于这部两千多年前的伟大经典，因此，对《黄帝内经》（《灵枢》、《素问》）的研究，历代不乏其人。
从文献学的角度，用音韵、文字、训诂、注释等方法整理《黄帝内经》，确定其内容的可靠性，是开展各种《内经》研究课题的基础。今人熟知的唐代医家王冰对《黄帝内经素问》的注释，宋代史崧对《黄帝内经灵枢》的校订，均对《内经》的流传发挥了巨大的作用。但是，王冰在整理《素问》时作了不少移补添改，史崧亦在《灵枢》几近失传时才将“家藏孤本”整理问世，因此，后人往往对今本《内经》中某些内容的可靠性提出质疑。
所幸的是，尚有《黄帝内经太素》一书。此书作者为杨上善，他于唐代初叶将《黄帝内经》（《灵枢》、《素问》）经文重新分类加注，厘为三十卷，刊刻于世，名之为《黄帝内经太素》。该书虽然将《灵枢》、《素问》中的经文进行了分类，但是其中几乎包括了唐代所存《黄帝内经》的全部内容，而且对原书文字未加改动，因此是研究《黄帝内经》的可靠资料。宋代著名学者林亿在校正《素问》、《甲乙经》、《脉经》等医书时，便多借重此书，对其评价甚高。可惜的是，《太素》一书流传不广，自南宋以后国内几乎无人睹其真面目。
到明、清之季，学术界便大都视之为佚书了。清光绪中叶，出现了奇迹！中国驻日本大使馆官员杨守敬（字惺吾）发现日本尚存仁和寺所藏仁和三年（相当于中国唐代光启三年，即公元887年）旧抄卷子本！虽然残缺七
卷，杨氏仍如获异珍，遂影写携归。仁和寺旧抄卷子本《黄帝内经太素》的再度问世，在国内医学界立即引起了轰动，此后，国内翻刻的《太素》不断问世，流传渐广，研究之风日盛。然而，由于当时科技水平所限，无法出版影印本，所以原来就残缺的旧抄本越传越误，数十年间终无善本问世。
晚清学者萧延平精通儒学，擅长医理，《黄帝内经》“不去手者数十年”，对这部医典十分重视。他见到失而复出的《黄帝内经太素》之后，奋编摩之志，广取《灵枢》、《素问》、《甲乙经》、《寒伤论》、《巢氏病源》、《千金要方》、《外台秘要》、《医心方》诸书，对《太素》进行了多年考校，终于在民国十三年（1924年）撰成《黄帝内经太素》校正本，并刊刻于世。该书字斟句酌，旁征博引，洋洋四十余万言，成为当时国内最完备、最精审的版本。萧氏以严谨的治学态度，系统整理《黄帝内经太素》，对中医经典研究功莫大焉。虽然萧氏校正的《太素》在学术界具有不可争议的权威性，但是其中阙佚达七卷之多，终为国内学者心中一大憾事。近年中日两国学术交往渐多，久闻日本国内又发现了仁和寺本《太素》原缺的第16、第21两卷及第22卷中的《九刺》、《十二刺》二篇，国内中医学者对此十分关注。1979年，中医研究院王雪苔先生赴日本考察，得到日本“盛文堂汉方医书颁布会”1971年据仁和寺本重印之《黄帝内经太素》一帙，其中便包括了国内佚缺的卷16、卷21及卷22中的两篇。次年，雪苔先生将此三卷抽出影印，名之为《残卷复刻黄帝内经太素》，作为内部资料在中医界公开，为国内学者研究《太素》提供了宝贵资料。
前几年，王洪图教授有幸得到日本友人小曾户丈夫先生所赠《黄帝内经太素》影印本。
该书为小曾户丈夫监修、永田忠子模写（即照像影印。），其原书便是著名的仁和寺本《太素》，版本价值非常高，可谓现存各版《太素》中的极品。欣喜之余，我们立即用此书与萧本《太素》进行了初步对勘，发现不仅可补第16、第21、第22等卷缺佚，而且尚可补第3、第8、第10、第12、第14、第29等卷中的大量佚文。为了让更多的中医界同仁及中医爱好者看到现存内容最全的新版《太素》，我们对萧本进行了全面重校和增补，以期有裨于中医学术的研究与发展。
现将本次增补点校的体例及所做工作简述如下：
1。本次增补点校《黄帝内经太素》以萧延平民国十三年刻本（简称“萧本”）为蓝本，以小曾户丈夫监修，日本筑地书馆影印之仁和寺卷子本（简称“仁和寺本”）为主校本，参校以王雪苔先生据1971年日本盛文堂汉方医书颁布会重刻本节选影印的《残卷复刻黄帝内经太素》（简称“盛文堂本”）及人民卫生出版社1965年铅印本《黄帝内经太素》（简称“人卫本”）。为省文，本书在“脚注”、“
编者按”中引用上述著作时，均用简称，请读者注意。
2。凡萧延平原书未收，本次所增补之内容，均以今本《黄帝内经素问》（人民卫生出版社1956年影印明代顾从德本）、《灵枢经》（人民卫生出版社1956年影印明代赵府居敬堂刊本）加以校勘，有些章节还参校以《针灸甲乙经》（人民卫生出版社1956年影印明代《医统正脉》本）。凡增校之处，均依萧氏体例于各节后加“
编者按”予以说明。为节省文字，上三书分别简称《灵枢》、《素问》、《甲乙经》等。
3。凡书中所佚之字，均以“”标示，每个“”表示一个汉字；遇书中佚文字数不详者，则以“……”表示。
4。凡本次校点所发现的问题、疑点或必须说明之处，一般加脚注予以说明。原人卫本《黄帝内经太素》脚注较多，且多精辟之解，凡采用者均注明“人卫本注曰”字样。
5。本书未按经文分段，凡遇杨上善加注之处，均另起一段，萧延平所加“平按”则附于杨注之后（前空一格）；凡萧延平于经文中所加“平按”，其间无杨氏注文者，则以“[]”括之，不另分段。
6。为便于阅读，全书改竖排为横排，重新标点；凡经文一律用黑体字排印，凡杨上善注文、“平按”及“
编者按”，均以宋体字排印，以示区别。
7。全书尽量采用标准简化字，如：藏（脏）、府（腑）、迴（回）、閒（间）、恠（怪）等繁体字、异体字、通假字，均径改为简化字，不再作校注。但是，某些字萧氏在按语中经常与《灵枢》、《素问》等书互校，如痠（酸）、员（圆）、悗（闷）、欧（呕）、俛（俯）、豪（毫）、侠（挟）、掖（腋）、兑（锐）、（癃）、膈（隔、鬲）、癕（痈）、齐（剂）等等，为了不删除萧氏原注，保持其原貌，此类字均未改；有些字萧氏偶一为注，则萧氏注释者用原字，未涉及者则径改，如徧（遍）、齧（啮）、齐（脐）、支（肢）、放（仿）、緻（致）等，不另加注释。
8。仁和寺本及盛文堂本《黄帝内经太素》衍“之”字处甚多，如“五也”作“五也之”；“道之生也”作“道之生也之”；“善恶也”作“善恶之也”等，一般均径删，不另加注释。
&nbsp;
卷第一摄生之一（佚）
卷第一题目佚，今据第二卷题目“摄生之二”，谨拟作“摄生之一”。
&nbsp;
卷第二摄生之二（卷末缺）
顺养
平按：此篇自篇首至“不至邪僻”，见《灵枢》卷六第二十九《师传篇》；自“夫治民”至“不致邪僻”，见《甲乙经》卷六第二。自“久视伤血”至“久所病也”，见《灵枢》卷十二第七十八《九针论》，又见《素问》卷七第二十三《宣明五气篇》。自“春三月”至末，见《素问》卷一第二《四气②调神大论》，又见《甲乙经》卷一第二。
②“四气”，萧本误作“四时”，今据《素问》改。
<strong>黄帝曰：余闻先师有所心藏，弗着于方。余愿闻而藏之，则而行之，</strong>
先师心藏，比斲轮之巧，不可，遂不着于方也。又上古未有文着暮代也，非文不传，故请方传之，藏而则之。
平按：“有所心藏”，“所”字原缺；“之，则而行”四字原缺。谨依《灵枢》补入。注“斲轮之巧”，袁刻“巧”误作“功”；“不可”下，原缺二字；“暮代”上，原缺三字。袁刻不缺。谨依原钞，以存真相。
<strong>上以治民，下以治身，</strong>
先人后己，大圣之情也。
<strong>使百姓无病，上下和亲，德泽下流，</strong>
理国之意。
<strong>子孙无忧，</strong>
理家之意。
<strong>传于后世，无有终时，可得闻乎？</strong>
言其益远。
平按：“终时”，别本作“终始”。
<strong>岐伯曰：远乎哉问！夫治民与治自，治彼与治此，治小与治大，治国与治家，未有逆而能治者也，夫唯顺而已矣。</strong>
人之与己、彼此、大小①、国家②八者，守之取全，循之取美，须顺道德阴阳物理，故顺之者吉，逆之者凶，斯乃天之道。
平按：“岐”，《素问》、《灵枢》均作“歧”，下同，不再举。“治自”，别本作“治身”，《灵枢》、《甲乙经》均作“自治”。
①“大小”，仁和寺本作“少大”，“少”字旁注一“小”字。
②“国家”，仁和寺本作“家国”。
<strong>顺者，非独阴阳脉论气之逆顺也，百姓人民，皆欲顺其志也。</strong>
非独阴阳之道、十二经脉、营卫之气有逆有顺，百姓之情皆不可逆，是以顺之有吉也，故曰圣人无常心，以百姓为心也。志，愿也。
<strong>黄帝曰：顺之奈何？岐伯曰：入国问俗，入家问讳，上堂问礼，临病人问所便。</strong>
夫为国为家为身之道，各有其理，不循其理而欲正之身者，未之有也。所以并须问者，欲各知其理而顺之也。俗、讳、礼、便，人之理也；阴阳四时，天地之理也；存生之道，阙一不可，故常问之也。便，宜也。谓问病人寒热等病，量其所宜，随顺调之，故问所便者也。
平按：自上节“顺者”至本节“岐伯曰”，《甲乙经》无此文。注“其理”，二“理”字袁刻均作“礼”；“所便”下，原钞本有“者”字，袁刻无。
<strong>黄帝曰：便病人奈何？</strong>
言何方而知其所便也。
平按：《甲乙经》“病”下无“人”字。
<strong>岐伯曰：夫人中热消瘅则便寒，寒中之属则便热。</strong>
中，肠胃中也。肠胃中热，多消饮食，即消瘅病也。瘅，热也，音丹。热中宜以寒调，寒中宜以热调，解其便也。
平按：“夫人”，“人”字《灵枢》、《甲乙经》均无。注“瘅病”下原有“也”字，“寒调”上原有“以”字，袁刻均无，谨依原钞本补入。
<strong>胃中热则消谷，令人悬心善饥，脐以上皮热；</strong>
自此以下，广言热中、寒中之状。胃中热以消谷，虚以喜饥，胃在脐上，胃中食气上薰，故皮热也。
<strong>肠中热则出黄如糜，脐以下皮寒。</strong>
阳上阴下，胃热肠冷，自是常理。今胃中虽热，不可过热，过热乖常。肠中虽冷，不可不和，不和则多热出黄。肠冷多热不通，故脐下皮寒也。
平按：“糜”下，《甲乙经》有“色”字。“脐”，《灵枢》、《甲乙经》均作“脐”，上同。
<strong>胃中寒则</strong><strong>胀，肠中寒则肠鸣飧泄。
</strong>叱邻反，张起也。飧，音孙，谓食不消，下泄如水和饭也。冷气不下，故多胀。肠中冷而气转，故肠鸣也。
平按：“”，《灵枢》作“腹”；《甲乙经》作“填”。
<strong>胃中寒，肠中热，则胀且泄；</strong>
以上肠胃俱热俱寒，此乃胃寒肠热俱下时也。胀是胃寒，泄是肠热，肠中不可热，令热则肠中不和，故胀且泄也。
平按：“胀”下，《灵枢》有“而”字。注“令热”，袁刻作“今热”。
<strong>胃中热，肠中寒，则疾饥，少腹痛。</strong>
此胃热肠寒俱时，胃热故疾饥，肠寒故腹痛也。
平按：“痛”下，《灵枢》、《甲乙经》均有“胀”字。
<strong>黄帝曰：胃欲寒饮，肠欲热饮，两者相逆，便之奈何？且夫王公大人血食之君，骄恣从欲轻人，而无能禁之，禁之则逆其志，顺之则加其病，便之奈何？治之何先？</strong>
胃中常热，故欲沧沧而饮，肠中恒冷，故欲灼灼而食，寒热乖和则损于性命。若从欲则加病，逆志则生怒，二者不兼，故以先为问也。
平按：“寒饮”，《灵枢》作“饥”。
<strong>岐伯曰：人之情，莫不恶死而乐生，告之以其驭，语之以其道，示以其所便，开之以其所苦，虽有无道之人，恶有不听令者乎？</strong>
正可逆志以取其所乐，不可顺欲而致其所苦，故以道语之，无理不听也。
平按：《灵枢》“驭”作“败”；“其道”作“其善”；“示以其所便”作“道之以其所便”；“听令者乎”作“听者乎”。注“理”字疑衍，袁刻无。
<strong>黄帝曰：治之奈何？岐伯曰：春夏先治其标，后治其本；秋冬先治其本，后治其标。</strong>
本，谓根与本也。标，末也，方昭反，谓枝与叶也。春夏之时，万物之气上升，在标；秋冬之时，万物之气下流，在本。候病所在，以行疗法，故春夏取标，秋冬取本也。
<strong>黄帝曰：便其相逆者奈何？</strong>
谓适于口则害于身，违其心而利于体者，奈何？
平按：《甲乙经》“相逆”作“先逆”。
<strong>岐伯曰：便此者，食饮衣服，亦欲适寒温，寒无凄凄，暑无出汗，食饮者热毋灼灼，寒毋沧沧。</strong>
沧沧，寒也，音仓。寒无凄等，谓调衣服也；热毋灼等，谓调食饮也。皆逆其所便也。
平按：“凄凄”《灵枢》、《甲乙经》均作“凄沧”。
<strong>寒温中适，故气将持，乃不致邪僻。</strong>
五脏之中和适，则其真气内守，外邪不入，病无由生。
平按：“将持”《甲乙经》作“搏持”。
<strong>久视伤血，</strong>
夫为劳者，必内有所损，然后血等有伤。役心注目于色，久则伤心，心主于血，故久视伤血。
平按：注“役心”，“役”字别本作“侵”。
<strong>久卧伤气，</strong>
人卧则肺气出难，故久卧伤肺，肺伤则气伤也。
<strong>久坐伤肉，</strong>
人久静坐，脾则不动，不动不使，故久坐伤脾，脾伤则肉伤也。
<strong>久立伤骨，</strong>
人之久立，则腰肾劳损，肾以主骨，故骨髓伤也。
<strong>久行伤筋，此久所病也。①</strong>
人之久行，则肝胆劳损，肝伤则筋伤也。
平按：“此久所病也”《灵枢》作“此五久劳所病也”。
①“此久所病也”，萧本另起一段，今据仁和寺本改。
<strong>春三月，此谓发陈，</strong>
陈，旧也。言春三月，草木旧根、旧子皆发生也。
<strong>天地俱生，万物以荣，</strong>
天之父也，降之以德；地之母也，资之以气。德之与气俱能生也，物因德气，英华开发也。
<strong>夜卧蚤起，</strong>
春之三月主胆，肝之腑足少阳用事，阴消阳息。故养阳者，至夜则卧，顺阴消也。“蚤”字，古“早”字。旦而起，顺阳息也。
平按：“蚤”，《素问》、《巢氏病源》均作“早”。注“主胆，肝之腑”袁刻作“主肝，胆之腑”。谨按：“主胆”二字为句，“肝之腑”三字为句，胆为足少阳经，与足厥阴经肝经为表里，于义既足，玩下文“小肠，心之腑”注自明。
<strong>广步于庭，被发缓形，以使志生，</strong>
广步于庭，劳以使志也。被发缓形，逸以使志也。劳逸处中，和而生也。故其和者，是以内摄生者也。
<strong>生而勿杀，予而勿夺，赏而勿罚，此春气之应也，养生之道也。</strong>
生、予、赏者，顺少阳也；杀、夺、罚者②逆少阳也。故顺、成、和，则外摄生也。内外和顺，春之应也。斯之顺者，为身为国养生道也。
平按：《素问》“应”下无“也”
②“者”字后，仁和寺本衍一“也”字。
<strong>逆则伤于肝，夏为寒为变，奉生长者少。</strong>
肝气在春，故晚卧形晚起，逸体急形，杀夺罚者，皆逆少阳也。故其为身者，逆即伤肝，夏为伤寒热病变也。其为国也，霜雹风寒灾害变也。春时内外伤者，奉夏生长之道不足也。
平按：《素问》“逆则伤于肝”作“逆之则伤肝”；“夏为寒为变”作“夏为寒变”；
“奉”下无“生”字。《巢氏病源》“夏”字下有“变”字，“寒”下无“为变”二字。注“晚卧”下“形”字，恐衍文，袁刻无。
<strong>夏三月，此谓蕃秀，</strong>
蕃，伐元反，茂也。夏三月时，万物蕃滋茂秀，增长者也。
<strong>天地气交，万物英实，</strong>
阴阳气和，故物英华而盛实也。
平按：《素问》“英”作“华”。
<strong>晚卧蚤起，</strong>
夏之三月主小肠，心之腑手太阳用事，阴虚阳盈。故养阳者，多起少卧也。晚卧以顺阴虚，蚤起以顺阳盈实也。
平按：《素问》“晚”作“夜”。
<strong>无厌于日，使志无怒，</strong>
日者为阳，故不可厌之。怒者为阴，故使志无怒之。
<strong>使英成秀，使气得洩，</strong>
使物华皆得秀长，使身开腠气得通泄也。
平按：《素问》“英”上有“华”字，“洩”作“泄”，下同，不再举。
<strong>若所爱在外，此夏气之应也，养生之道也。</strong>
内者为阴，外者为阳，诸有所爱，皆欲在阳，此之行者，应太阳之气，养生之道也。
平按：《素问》“应”下无“也”字；“生”作“长”。《巢氏病源》同。
<strong>逆之则伤心，秋为痎疟，则奉收者少，冬至重病。</strong>
蚤卧晚起，厌日生怒，伤英不秀，壅气在内，皆逆太阳气也。故夏为逆者，则伤乎心，秋为痎疟，奉秋收之道不足，得冬之气，成热中病重也。
平按：《素问》“奉”上无“则”字。《巢氏病源》无“则奉收者少，冬至重病”二句。
<strong>秋三月，此谓容平，</strong>
夏气盛长，至秋也，不盛不长，以结其实，故曰容平也。
<strong>天气以急，地气以明，</strong>
天气急者，风清气凉也；地气明者，山川景净也。
<strong>蚤卧蚤起，与鸡俱兴，</strong>
秋之三月，主肺脏，手太阴用事，阳消阴息。故养阴者与鸡俱卧，顺阴息也；与鸡俱起，顺阳消也。
<strong>使志安宁，以缓秋形，</strong>
春之缓者，缓于紧急；秋之缓者，缓于滋盛。故宁志以缓形。
平按：《素问》“形”作“刑”。
<strong>收敛神气，使秋气平，</strong>
夏日之时，神气洪散，故收敛顺秋之气，使之和平也。
平按：注“洪”，袁刻作“涣”。
<strong>无外其志，使肺气精，此秋气之应也，养收之道也。</strong>
摄志存阴，使肺气之无杂，此应秋气，养阴之道也。
平按：《素问》“精”作“清”；“应”下无“也”字。《巢氏病源》同。
<strong>逆之则伤肺，冬为飧泄，则奉养者少。</strong>
晚卧晚起，志不宁者，秋时以逆太阴气，秋即伤肺，至冬飧泄，奉冬养之道少也。
平按：《素问》“奉养”作“奉藏”。《巢氏病源》无“则奉养者少”句。
<strong>冬三月，此谓气闭藏，</strong>
阴气外闭，阳气内藏。
平按：《素问》无“气”字。《巢氏病源》同。
<strong>水冰地坼，</strong>
敕白反，分也。
<strong>毋扰于阳，</strong>
言居阴分，故毋扰阳。
平按：“于”《素问》作“乎”。
<strong>蚤卧晚起，</strong>
冬之三月，主肾脏，足少阴用事，阳虚阴盈。故养阴者，多卧少起。蚤卧顺阳虚，晚起顺阴盈也。
<strong>必待日光，使志若伏匿，</strong>
伏匿，静也。卧尽阴分，使志静也。
平按：《素问》“匿”上有“若”字。
<strong>若有私意，若已有德，去寒就温，</strong>
言十一月，阴去阳来，故养阴者，凡有私意，诸有所得，与阴俱去，顺阳而来，无相扰也。
平按：“有德”《素问》、《巢氏病源》均作“有得”，玩本注亦作“得”，恐系传写之讹。
<strong>毋泄皮肤，使气不极，此冬气之应也，养藏之道也。</strong>
闭诸腠理，使气不泄极也，斯之行者，应冬肾气，养阴之道也。
平按：《素问》“不极”作“亟夺”。
<strong>逆之则伤肾，春为痿厥，则奉生少也。</strong>
早起晚卧，不待日光，志气外泄，冬为逆者，伤肾痿厥，奉春养生之道少也。痿厥，不能行也，一曰偏枯也，于危反。
平按：《素问》“则奉生少也”作“奉生者少”。
<strong>天气清静，光明者也，</strong>
天道之气，清虚不可见，安静不可为，故得三光七耀光明者也。玄元皇帝曰：虚静者，天之明也。
平按：“静”，顾本《素问》作“净”，赵府本仍作“静”。
<strong>藏德不上故不下。</strong>
天设日月，列星辰，张四时，调阴阳，日以曝之，夜以息之，风以干之，雨露濡之。其生物也，莫见其所养而物长；其所杀也，莫见其所丧而物亡。此谓天道藏德不上故不下者也。圣人象之，其起福也，不见其所以而福起；其除祸也，不见其所由而祸除。则圣人藏德不上故不下也。玄元皇帝曰：上德不德，是以有德。即其事也。
平按：《素问》“上”作“止”。新校正云：“别本亦作上。”
<strong>上下则日月不明，</strong>
君上情在，于己有私，修德遂不为德。玄元皇①帝曰：下德不失德，是以无德。君之无德，则令日月薄蚀，三光不明也。
平按：《素问》“上下”作“天明”。
<strong>邪害空窍，</strong>
空窍，谓三百六十五穴也。君不修德和阳气者，则疵疠贼风，入人空窍，伤害人也。
<strong>阳气闭塞，地气冒明，</strong>
阳气失和，故令阴气冒复三光。
平按：两“气”字下，《素问》均有“者”字。
<strong>云露不精，则上应甘露不下，</strong>
阴气失和，致令云露无润泽之精，无德应天，遂使甘露不降，阴阳不和也。言白露者，恐后代字误也。
平按：《素问》“云露”作“云雾”；“甘露”作“白露”。
<strong>交通不表万物命，故不施。</strong>
阴阳不得交通，则一中分命，无由布表生于万物，德泽不露，故曰不施也。
<strong>不施，则名木多死，恶气发，风雨不节，甘露不下则菀槁不荣，贼风数至，暴雨数起，天地四时不相保，乃道相失则未央绝灭。</strong>
盗夸之君，德不施布，祸及昆虫，灾延草木，其有八种：一者名木多死，谓名好草木不黄而落；二者恶气发，谓毒气疵疠流行于国；三者风雨不节，谓风不时而起，云不族而雨；四者甘露不下，谓和液无施。“菀槁”当为“宛槁”。宛，痿死。槁，枯也，于阮反。陈根旧枝死不荣茂。五者，贼风数至，谓风从冲上来，破屋折木，先有虚者被克而死。六者，暴雨数起，谓骤疾之雨，伤诸苗稼。七者天地四时不相保，谓阴阳乖缪，寒暑无节。八者，失道未央绝灭。未央者，久也。言盗夸之君，绝灭方久也。
平按：《素问》“恶气发”作“恶气不发”；“甘露”作“白露”；“乃道”作“与道”。
<strong>唯圣人顺之，故身无奇疾，万物不失，生气不竭。</strong>
唯圣人顺天，藏德不止，故有三德：一者，身无奇疾，奇异邪气不及于身也；二者，万物不失，泽及昆虫，恩沾草木，各得生长也；三者，生气不竭。生气，和气也。和气不竭，致令云露精润，甘露时降也。
平按：《素问》“顺”作“从”；“疾”作“病”。
<strong>逆春气，则少阳不生，而肝气内变。</strong>
少阳，足少阳胆腑脉，为外也。肝脏为阴，在内也。故腑气不生，脏气变也。
<strong>逆夏气，则太阳不长，心气内洞。</strong>
太阳，手太阳小肠腑脉，在外也。心脏为阴，居内也。故腑气不生，脏气内洞。洞，疾流泄也。
<strong>逆秋气，则太阴不收，肺气焦漏。</strong>
太阴，手太阴肺之脉也。腠理毫毛受邪，入于经络，则脉不收聚，深入至脏，故肺气焦漏。焦，热也。漏，泄也。
平按：“焦漏”《素问》作“焦满”。新校正云：“焦满，全元起本作进满，《甲乙经》、《太素》作焦满。”玩本注：焦，热也。漏，泄也。若作“满”，于“泄”字义不合，仍从原钞本作“焦漏”为是。
<strong>逆冬气，则少阴不藏，肾气浊沉。</strong>
少阴，足少阴肾之脉也。少阴受邪，不藏能静，深入至藏，故肾气浊沉，不能营也。
平按：“浊沉”《素问》作“独沉”。新校正云：“详独沉《太素》作沉浊。”与此亦异。《甲乙经》作“浊沉”，同此。
<strong>失四时阴阳者，失万物之根也。</strong>
阴阳四时，万物之本也。人君违其本，故万物失其根。
平按：《素问》作：“夫四时阴阳者，万物之根本也。”
<strong>是以圣人春夏养阳，秋冬养阴，以顺其根，故与万物沉浮于生长之门。</strong>
圣人与万物俱浮，即春夏养阳也；与万物俱沉，即秋冬养阴也。与万物沉浮以为养者，志在生长之门也。
平按：“顺”《素问》作“从”，下同。
<strong>逆其根，则伐其本，坏其真。</strong>
逆四时之根者，则伐阴阳之本也，坏至真之道也。
<strong>故阴阳四时者，万物之终始也，死生之本也，逆之则灾害生，顺之则奇疾不起，是谓得道。</strong>
阴为万物终始之本也，阳为万物始生之源也。逆之则灾害生，入于死地也；顺之则奇疾除，得长生之道也。
平按：《甲乙经》无“四时”二字。《素问》“奇疾”作“苛疾”。
<strong>道者，圣人行之，愚者佩之。</strong>
圣人得道之言，行之于身，宝之于心腑也；愚者得道之章，佩之于衣裳，宝之于名利也。
<strong>顺阴阳则生，逆之则死，顺之则治，逆之则乱。</strong>
生死在身，理乱在国。
<strong>反顺为逆，是谓内格。</strong>
不顺四时之养身，内有关格之病也。
<strong>是故，圣人不治已病治未病，不治已乱治未乱，此之谓也。夫病已成形而后药之，乱成而后治之，譬犹渴而穿井，斗而铸兵，亦不晚乎！</strong>
身病国乱，未有毫微而行道者，古之圣人也。病乱已微而散之者，贤人之道也。病乱已成而后理之者，众人之失也，理之无益，故以穿井铸兵无救之失以譬之也。
平按：《素问》“病已成”下无“形”字；“乱”下有“已”字；“铸兵”作“铸锥”，“亦不晚乎”作“不亦晚乎”。
六气
平按：此篇见《灵枢》卷六第三十《决气篇》，又见《甲乙经》卷一第十二。
<strong>黄帝曰：余闻人有精、气、津、液、血、脉，余意以为一气耳，今乃辨为六名，余不知其所以，愿闻何谓精？</strong>
一气者，真气也。真气在人，分一以为六别，故惑其义也。
平按：《灵枢》“所以”下有“然”字；无“愿闻何谓精”句。
<strong>岐伯曰：两神相薄，合而成形，常先身生，是谓精。</strong>
但精及津、液，与气异名同类，故皆称气耳。雄雌二灵之别，故曰两神。阴阳二神相得，故谓之薄。和为一质，故曰成形。此先于身生，谓之为精也。
平按：“薄”《灵枢》、《甲乙经》均作“搏”。
<strong>何谓气？</strong>
下焦如渎，谓之津液。中焦如沤，谓之为营血。上焦如雾，为卫称气，未知所由。
平按：《甲乙经》无“何谓气，岐伯曰”六字。
<strong>岐伯曰：上焦开发，宣五谷味，熏肤熏肉，充身泽毛，若雾露之溉，是谓气。</strong>
上焦开发，宣扬五谷之味，薰于肤肉，充身泽毛，若雾露之溉万物，故谓之气，即卫气也。
平按：《灵枢》、《甲乙经》均无“熏肉”二字。
<strong>何谓津？岐伯曰：腠理发泄，汗出腠理，是谓津。</strong>
腠理所泄之汗，称之为津。
平按：“汗出腠理”《灵枢》作“汗出溱溱”。
<strong>何谓液？岐伯曰：谷气满，淖泽注于骨，骨属屈伸，光泽补益脑髓，皮肤润泽，是谓液。</strong>
淖，卓反，濡润也。通而言之，小便、汗等，皆称津液；今别骨节中汁为液，故余名津也。五谷之精膏，注于诸骨节中，其汁淖泽，因屈伸之动，流汁上补于脑，下补诸髓，旁益皮肤，令其润泽，称之为液。
平按：“谷气满”《灵枢》、《甲乙经》作“谷入气满”；“光泽”《灵枢》作“泄泽”，《甲乙经》作“出泄”。
<strong>何谓血？岐伯曰：中焦受血于汁，变化而赤，是谓血。</strong>
五谷精汁在于中焦，注手太阴脉中，变赤循脉而行，以奉生身，谓之为血也。
平按：“中焦受血于汁”《灵枢》作“中焦受气取汁”，《甲乙经》作“中焦受汁”。
<strong>何谓脉？岐伯曰：壅遏营气，令毋所避，是谓脉。</strong>
盛壅营血之气，日夜营身五十周，不令避散，故谓之脉也。
平按：《甲乙经》“壅”作“拥”。
<strong>黄帝曰：六气者，有余不足，气之多少，脑髓之虚实，血脉之清浊，何以知之？</strong>
六气之中，有余不足，总问也。脑髓等别问，取其所知也。
平按：注“取”，别本作“求”。
<strong>岐伯曰：精脱者，耳聋；</strong>
肾以主耳，故精脱则耳聋。
<strong>气脱者，目不明；</strong>
五脏精气为目，故气脱则目闇。
<strong>津脱则腠理开，汗大泄；</strong>
前之二脱，言脱所由，故有脱也。以下三脱，直著其脱状，故津脱，腠理开、汗泄为状。
<strong>液脱者，骨属屈伸不利，色夭，脑髓消，胻痠，耳数鸣；</strong>
骨节相属之处无液，故屈伸不利。无液润泽皮毛，故色夭。脑髓无补，故脑髓消、胻痠、耳鸣。胻，衡孟反。
平按：《甲乙经》“骨属”作“骨痹”。《灵枢》“胻”作“胫”。
<strong>血脱者，色白，夭然不泽，其脉空虚，此其候也。</strong>
以无血，故色白。无血润肤，故不泽。脉中无血，故空虚。以为不足，虚之状也。
平按：“不泽”下《甲乙经》有“脉脱者”三字。
<strong>黄帝曰：六气者，贵贱何如？岐伯曰：六气者，各有部主也，其贵贱善恶可为常主，然五谷与为大海。</strong>
六气有部有主，有贵有贱，有善有恶，人之所受，各有其常，皆以五谷为生成大海者也。
平按：“与为大海”《灵枢》、《甲乙经》均作“与胃为大海也”。
九气
平按：此篇见《素问》卷十一第三十九《举痛论篇》，又见《甲乙经》卷一第一。
<strong>黄帝曰：余闻百病生于气也，怒则气上，喜则气缓，悲则气消，恐则气下，寒则气收聚，炅则腠理开气泄，忧则气乱，劳则气耗，思则气结，九气不同，何病之生？</strong>
炅，音桂，热也。人之生病，莫不内因怒、喜、思、忧、恐等五志，外因阴阳寒暑，以发于气而生百病。所以善摄生者，内除喜怒，外避寒暑，故无道夭，遂得长生久视者也。
若纵志放情，怒以气上伤魂，魂伤肝伤也。若喜气缓伤神，神伤心伤也。若忧悲气消，亦伤于魂，魂伤肝伤也。恐以气下则伤志，志伤肾伤也。若多寒则气收聚，内伤于肺也。若多热腠理开泄，内伤于心也。忧则气乱伤魄，魄伤则肺伤也。若多劳气耗，则伤于肾。思以气结伤意，意伤则脾伤也。五脏既伤，各至不胜时则致死也，皆由九邪生于九气，所生之病也。
平按：《素问》“余闻”作“余知”；“气收”下无“聚”字“气泄”上无“腠理开”三字；“忧”作“惊”。新校正云：“按《太素》惊作忧。”与此正合。又注“伤魄”、“魄伤”二“魄”字，原钞作“魂”，原校作“魄”。按经文云：“肺藏气，气舍魄”。又云：“肺在志为忧。”作“伤魄”亦合。
<strong>岐伯曰：怒则气逆，甚则欧血及食而气逆上也。</strong>
因引气而上，故气逆。怒甚气逆，则致欧血及食气逆上也。
平按：“食而气逆”《素问》作“飧泄”。按新校正云：“按《甲乙经》、《太素》作食而气逆。”与此正合。
<strong>喜则气和志达，营卫行通利，故气缓焉。</strong>
喜则气和志达，营卫行利，故气缓为病也。
平按：“通”上《素问》、《甲乙经》均无“行”字。
<strong>悲则心系急，肺布叶举，两焦不通，营卫不散，热气在中，故气消。</strong>
肝脉上入颃颡，连目系；肢者，从肝别贯膈，上注肺。肺以主悲，中上两焦在于心肺，悲气聚于肺，叶举心系急，营卫之气在心肺，聚而不散，神归不移，所以热而气消虚也。
平按：《素问》“两焦不通”作“而上焦不通”。新校正云：“按《甲乙经》、《太素》作两焦不通。”与此正合。又王注释“布叶”，谓“布盖之大叶”，新校正疑非是，复引全元起云：“悲则损于心，心系急则动于肺，肺气系诸经，逆故肺布而叶举。安得谓肺布为肺布盖之大叶？”据此，则全注与本注意合。
<strong>恐则精却，却则上焦闭，闭则气还，还则下焦胀，故气不行。</strong>
虽命门藏精，通名为肾，脉起肾，上贯肝膈，入肺中；肢者，从肺络心，注胸中。故人惊恐，其精却缩。上焦起胃口上，上焦既闭不通，则气不得上，还于下焦，下焦胀满，气不得行。
平按：“精却”《甲乙经》作“神却”。又《素问》新校正云：“气不行，当作气下行。”玩本注，仍当作“气不行”。
<strong>热则腠理开，营卫通，故汗大泄。</strong>
气不得行，或因热而腠理开，营卫外通，汗大泄也。
平按：《素问》、《甲乙经》“热”作“炅”。《素问》“故汗大泄”作“汗大泄，故气泄。”
<strong>寒则腠理闭，气不行，故气收聚。</strong>
因营卫不通，遇寒则腠理闭塞，则气聚为病也。
平按：“寒则腠理闭”，《甲乙经》无此三句，《素问》在“炅则腠理开”三句之前。“聚”《素问》作“矣”。
<strong>忧则心无所寄，神无所归，虑无所定，故气乱。</strong>
心，神之用。人之忧也，忘于众事，虽有心情，无所任物，故曰无所寄。气营之处，神必归之，今既忧繁，气聚不行，故神无归也。虑，亦神用也，所以忧也，不能逆虑于事，以气无主守，故气乱也。
平按：《素问》、《甲乙经》“忧”均作“惊”。新校正云：“《太素》惊作忧。”“寄”《素问》、《甲乙经》均作“倚”。注“心情”，别本作“心精”。
<strong>劳则喘喝汗出，内外皆越，故气耗。</strong>
人之用力劳乏，则气并喘喝，皮腠及内脏腑皆汗，以汗即是气，故汗出内外气衰耗也。
平按：“喘喝”，顾本《素问》作“喘息”，赵府本作“喘且”，《甲乙经》同。“内外”，《素问》作“外内”。
<strong>思则身心有所存，神有所止，气留而不行，故气结矣。</strong>
专思一事，则心气驻一物。所以神务一物之中，心神引气而聚，故结而为病也。
平按：“身”《素问》、《甲乙经》均无。《甲乙经》“存”作“伤”。《素问》“止”作“归正”，新校正云：“按《甲乙经》归正二字作止字。”“气留”《甲乙经》作“气流”。
调食
平按：此篇自篇首至“皆辛”，见《灵枢》卷八第五十六《五味篇》，又见《甲乙经》卷六第九，惟编次前后稍异。自“肝色青”至“五味所宜”，见《素问》卷七第二十二《脏气法时论》。自“黄帝问少俞曰”至“走肉矣”，见《灵枢》卷九第六十三〈五味论〉。自“五味”至末，见《灵枢》卷十二第七十八《九针论》，又见《素问》卷七第二十三《宣明五气篇》。
<strong>黄帝曰：愿闻谷气有五味，其入五脏，分别奈何？</strong>
谷气津液，味有五种，各入其五脏，别之奈何？
<strong>伯高曰：胃者，五脏六腑之海也，水谷皆入于胃，五脏六腑皆禀于胃。</strong>
胃受水谷，变化以滋五脏六腑，五脏六腑皆受其气，故曰皆禀①也。
平按：《甲乙经》“伯高曰”作“岐伯对曰”；无“水谷”二字。“禀”下，《灵枢》有“气”字。
①“禀”，萧本作“秉”，今据仁和寺本改。
<strong>五味各走其所喜，谷味酸，先走肝；谷味苦，先走心；谷味甘，先走脾；谷味辛，先走肺；谷味咸，先走肾。</strong>
五味所喜，谓津液变为五味，则五性有殊，性有五行，故各喜走同性之脏。
平按：《甲乙经》自“谷味酸”以下至“走肾”，文法与此不同，而义意相类。
<strong>谷气津液已行，营卫大通，乃化糟粕，以次传下。</strong>
水谷化为津液，清气犹如雾露，名营卫，行脉内外，无所滞碍，故曰大通。其沉浊者，名为糟粕。泌别汁入于膀胱，故曰以次传下也。粕，颇洛反。
平按：《甲乙经》“谷气”下有“营卫俱行”四字；“糟粕”上无“化”字。
<strong>黄帝曰：营卫之行奈何？</strong>
因前营卫大通之言，故问营卫所行。
平按：《甲乙经》“之行”作“俱行”。
<strong>伯高曰：谷始入于胃，其精微者，先出于胃之两焦，以既五脏，别出两行于营卫之道。</strong>
精微，津液也。津液资五脏已，卫气出胃上口，营气出于中焦之后，故曰两行道也。
平按：“既”《灵枢》、《甲乙经》均作“溉”。“行”上，《甲乙经》有“焦”字。
<strong>其大气之搏而不行者，积于胸中，命曰气海，出于肺，循喉咙，故呼则出，吸则入。</strong>
搏，谤各反，聚也。谷化为气，计有四道：精微营卫，以为二道；化为糟粕及浊气并尿，其与精下传，复为一道；搏而不行，积于胸中，名气海，以为呼吸，复为一道，合为四道也。
平按：《甲乙经》“命曰”作“名曰”。《灵枢》“咙”作“咽”。
<strong>天之精气，其大数常出三入一，故谷不入，半日则气衰，一日则气少矣。</strong>
天之精气，则气海中气也。气海之中，谷之精气，随呼吸出入也。人之呼也，谷之精气三分出已，及其吸也，一分还入，即须资食，充其肠胃之虚，以接不还之气。若半日不食，则肠胃渐虚，谷气衰也。一日不食，肠胃大虚，谷气少也。七日不食，肠胃虚竭，谷气皆尽，遂命终也。
平按：“天之精气”《灵枢》、《甲乙经》作“天地之精气”。
<strong>黄帝曰：谷之五味，可得闻乎？伯高曰：请尽言之。</strong>
充虚接气，内谷为宝，故因其问，请尽言之。
<strong>五谷：</strong>
五谷、五畜、五果、五菜，用之充饥则谓之食，以其疗病则谓之药。是以脾病宜食粳米，即其药也；用充饥虚，即为食也。故但是入口资身之物，例皆若是。此谷、畜、果、菜等二十物，乃是五行五性之味，脏腑血气之本也，充虚接气，莫大于兹，奉性养生，不可斯须离也。黄帝并依五行相配、相克、相生，各入脏腑，以为和性之道也。案神农及名医《本草》，左右不同，各依其本具录注之，冀其学者量而取用也。
<strong>粳米饭甘，</strong>
味苦平，无毒。稻米味甘温生。
平按：《灵枢》“粳”作“秔”，音庚。《灵枢》、《甲乙经》均无“饭”字。注“生”，原钞作“生”，原校作“平”。
<strong>麻酸，</strong>
胡麻味甘平，麻子味甘平。
<strong>大豆咸，</strong>
大豆黄卷味甘平，无毒。生大豆味甘平。
<strong>麦苦，</strong>
大麦味咸温微寒，无毒，似穬麦无皮。穬麦味甘微寒，无毒。小麦味甘微寒，无毒。
<strong>黄黍辛。</strong>
丹黍米味苦微温，无毒。黍米味甘温，无毒。
<strong>五果：枣甘，</strong>
大枣味甘平，杀乌头毒。生枣味辛。
<strong>李酸，</strong>
人，味辛甘平，无毒。实，味苦。
平按：注“人”，别本作“李”。
<strong>栗咸，</strong>
栗味咸温，无毒。
<strong>杏苦，</strong>
核，味甘苦温。花，味苦，无毒。实，味酸。
<strong>桃辛。</strong>
核，味苦甘平，无毒。实，味咸。
<strong>五畜：牛甘，</strong>
肉味甘平，无毒。
<strong>犬酸，</strong>
牝犬肉味咸酸，无毒。
<strong>猪咸，</strong>
肉味苦。
平按：《甲乙经》“猪”作“豕”，下同。
<strong>羊苦，</strong>
味甘大热，无毒。
<strong>鸡辛。</strong>
丹雄鸡味甘微温微寒，无毒。白雄鸡肉微温。乌雄鸡肉温也。
平按：《甲乙经》“牛、犬、豕、羊、鸡”下，均有“肉”字。
<strong>五菜：葵甘，</strong>
冬葵子味甘寒，无毒，黄芩为之使。葵根味甘寒，无毒。叶为百菜主。心伤人。
<strong>韭酸，</strong>
味辛酸温，无毒。
<strong>藿咸，</strong>
案《别录》：小豆叶为藿。
<strong>薤苦，</strong>
味辛苦温，无毒。
<strong>葱辛。</strong>
葱实味辛温，无毒。根主伤寒头痛。汁平。
<strong>五色：黄色宜甘，青色宜酸，黑色宜咸，赤色宜苦，白色宜辛。</strong>
养生疗病，各候五味之外色，以其味益之也。
平按：《甲乙经》“黄、青、黑、赤、白”下，均无“色”字。
<strong>凡此五者，各有所宜。所言五宜者：脾病者，宜食粳米饭、牛肉、枣、葵；</strong>
脾病食甘，《素问》甘味补，苦味为泻。
平按：“所言五宜者”，《灵枢》作“五宜所言五色者”。
<strong>心病者，宜食麦、羊肉、杏、薤；</strong>
心病食苦，《素问》咸味补，甘味为泻。
<strong>肾病者，宜食大豆黄卷、猪肉、栗、藿；</strong>
肾病食咸，《素问》咸味泻，苦味为补也。黄卷，以大豆为之。
<strong>肝病者，宜食麻、犬肉、李、韭；</strong>
肝病食酸，《素问》酸味泻，辛味为补。
<strong>肺病者，宜食黄黍、鸡肉、桃、葱。</strong>
肺病食辛，《素问》辛味泻，酸味为补。
平按：《甲乙经》“黍”上无“黄”字。
<strong>五禁：肝病禁辛，心病禁咸，脾病禁酸，肾病禁甘，肺病禁苦。</strong>
五味所克之脏有病，宜禁其能克之味。
<strong>肝色青，宜食甘，粳米饭、牛肉、枣，皆甘；</strong>
肝者，木也。甘者，土也。宜食甘者，木克于土，以所克资肝也。
平按：《素问》无“饭”字。“枣”下《灵枢》《素问》均有“葵”字。
<strong>心色赤，宜食酸，犬肉、李，皆酸；</strong>
心者，火也。酸者，木也。木生心也，以母资子也。
平按：“食酸”下，《素问》有“小豆”二字。新校正云：“《太素》小豆作麻。”应依新校正补入。“犬肉”下，《灵枢》有“麻”字。“李”下《素问》、《灵枢》均有“韭”字。
<strong>脾色黄，宜食咸，大豆、豕肉、栗，皆咸；</strong>
脾者，土也。咸者，水也。土克于水，水味咸也，故食咸以资于脾也。
平按：“栗”下，《素问》、《灵枢》均有“藿”字。《素问》此段在“肺色白”段之下。
<strong>肺色白，宜食苦，麦、羊肉、杏，皆苦；</strong>
肺者，金也。苦者，火也。火克于金也，以能克为资也。
平按：“杏”下《素问》、《灵枢》均有“薤”字。
<strong>肾色黑，宜食辛，黄黍、鸡肉、桃，皆辛。</strong>
肾者，水也。辛者，金也。金生于水，以母资子。
平按：“桃”下《素问》、《灵枢》均有“葱”字。
<strong>辛散，</strong>
肝酸性收，欲得散者，食辛以散之。
<strong>酸收，</strong>
肺辛性散，欲得收者，食酸以收之。
<strong>甘缓，</strong>
脾甘性缓，欲得缓者，食甘以缓之。
<strong>苦坚，</strong>
心苦性坚，欲得坚者，食苦以坚之。
<strong>咸濡。</strong>
肾咸性濡，欲得濡者，食咸以濡也。
平按：“濡”《素问》作“耎”，下同。
<strong>毒药攻邪，</strong>
前总言五味有摄养之功，今说毒药攻邪之要。邪，谓风寒暑湿外邪者也。毒药俱有五味，故次言之。
<strong>五谷为养，</strong>
五谷五味，为养生之主也。
<strong>五果为助，</strong>
五果五味，助谷之资。
<strong>五畜为益，</strong>
五畜五味，益谷之资。
<strong>五菜为埤，</strong>
五菜五味，埤谷之资。
平按：“埤”《素问》作“充”。袁刻作“稗”，恐误。
<strong>气味合而服之，以养精益气。</strong>
谷之气味入身，养人五精，益人五气也。
<strong>此五味者，有辛酸甘苦咸，各有所利，或散或收或缓或坚或濡，</strong>
五味各有所利，利五脏也。散、收、缓、坚、濡等，调五脏也。
平按：《素问》“五”下无“味”字。
<strong>四时五脏病，五味所宜。</strong>
于四时中，五脏有所宜，五味有所宜。
平按：《素问》“病”下有“随”字。
<strong>黄帝问少俞曰：五味之入于口也，各有所走，各有所病。酸走筋，多食之，令人；</strong>
力中反，淋也，篆字癃也。
平按：《汉书•高祖本记》“年老病勿遣”，作“”，乃古文“癃”字也。
<strong>咸走血，多食之令人渴；辛走气，多食之令人洞心；</strong>
大贡反，心气流泄疾。
<strong>苦走骨，多食之令人变欧；甘走肉，多食之令人心悗。余知其然也，不知其何由，愿闻其故。</strong>
五味各走五脏所生，益其筋、血、气、骨、肉等，不足皆有所少，有余并招于病，其理是要，故请闻之。
平按：《灵枢》“欧”作“呕”，下同。
<strong>少俞对曰：酸入胃，其气涩以收，上之两焦，弗能出入也，</strong>
涩，所敕反，不滑也。酸味性为涩收，故上行两焦，不能与营俱出而行，复不能自反还入于胃也。
<strong>不出则留于胃中，胃中和温，即下注膀胱，膀胱之胞薄以濡，得酸即缩卷约而不通，水道不通，故</strong><strong>。</strong>
既不能出胃，因胃气热，下渗膀胱之中，膀胱皮薄而又耎，故得酸则缩约不通，所以成病为，，淋也。胞，苞盛尿也。
平按：《灵枢》“濡”作“懦”。
<strong>阴者，积筋之所终也，故酸入走筋。</strong>
人阴器，一身诸筋终聚之处，故酸入走于此阴器。
<strong>黄帝曰：咸走血，多食之令人渴，何也？少俞曰：咸入于胃，其气上走中焦，注于脉，则血气走之，血与咸相得则血涘，血涘则胃汁注之，注之则胃中竭，竭则咽路焦，故舌干善渴。</strong>
肾主于骨，咸味走骨，言走血者，以血为水也。咸味之气，走于中焦血脉之中，以咸与血相得，即涩而不中，胃汁注之，因即胃中枯竭，咽焦舌干，所以渴也。咽为下食，又通于涎，故为路也。涘，音俟，水厓，义当凝也。
平按：《灵枢》“血涘，血涘”四字，作“凝，凝”二字；“汁”上有“中”字；“舌”下有“本”字。
<strong>血脉者，中焦之道也，故咸入而走血矣。</strong>
血脉从中焦而起，以通血气，故味之咸味，走于血也。
<strong>黄帝曰：辛走气，多食之，令人洞心，何也？少俞曰：辛入于胃，其气走于上焦，上焦者，受气而营诸阳者也，</strong>
洞，通泄也。辛气剽悍，走于上焦，上焦卫气行于脉外，营腠理诸阳。
<strong>姜韭之气薰之，营卫之气不时受之，久留心下，故洞心。</strong>
以姜、韭之气辛薰，营卫之气非时受之，则辛气久留心下，故令心气洞泄也。
<strong>辛者，与气俱行，故辛入而与汗俱出矣。</strong>
辛走卫气，即与卫气俱行，故辛入胃，即与卫气汗俱出也。
<strong>黄帝曰：苦走骨，多食之令人变欧，何也？少俞曰：苦入于胃，五谷之气皆不能胜苦，苦入下管，三焦之道皆闭而不通，故变欧。</strong>
苦是火味，计其走血以取资骨令坚，故苦走骨也。苦味坚强，五谷之气不能胜之，故入三焦，则营卫不通，下焦复约，所以食之还出，名曰变欧也。
平按：《灵枢》“管”作“脘”。
<strong>齿者，骨之所终也，故苦入而走骨，</strong>
齿为骨余，以杨枝苦物资齿，则齿鲜好，故知苦走骨。
<strong>故入而复出，知其走骨。</strong>
人食苦物，入咽还出，故知走骨而出欧也。
<strong>黄帝曰：甘走肉，多食之令人心悗，何也？少俞曰：甘入于胃，其气弱少，不能上于上焦，而与谷留于胃中，甘者令人柔润者也，胃柔则缓，缓则虫动，虫动则令人心悗。</strong>
甘味气弱，不能上于上焦，又令柔润，胃气缓而虫动。虫动者，谷虫动也。谷虫动以挠心，故令心悗。悗，音闷。
平按：《灵枢》“弱少”作“弱小”；“于上焦”作“至于上焦”；“中”下无“甘”字；“心悗”作“悗心”。
<strong>其气外通于肉，故曰甘入走肉矣。</strong>
脾以主肉，甘通于肉，故甘走肉也。
<strong>五味所入：酸入肝，辛入肺，苦入心，甘入脾，咸入肾，淡入胃，是谓五味。</strong>
五味各入其脏。甘味二种，甘与淡也。谷入于胃，变为甘味，未成曰淡，属其在于胃；已成为甘，走入于脾也。
平按：《灵枢》无“所入”二字。《素问》无“淡入胃”三字，新校正云：“《太素》又云：淡入胃。”与此正合。
<strong>五走：酸走筋，辛走气，苦走血，咸走骨，甘走肉，是谓五走。</strong>
《九卷》此文及《素问》皆苦走骨，咸走血。此文言苦走血，咸走骨，皆左右异，具释于前也。
<strong>五裁：病在筋，无食酸；病在气，无食辛；病在骨，无食咸；病在血，无食苦；病在肉，无食甘。口嗜而欲食之，不可多也，必自裁也，命曰五裁。</strong>
裁，禁也。筋、气、骨、肉、血等，乃是五味所资，以理食之，有益于身；从心多食，致招诸病，故须裁之。
平按：《素问•宣明五气篇》注：新校正云：“按《太素》五禁云：肝病禁辛，心病禁咸，脾病禁酸，肺病禁苦，肾病禁甘，名此为五裁。杨上善云：口嗜而欲食之，不可多也，必自裁之，命曰五裁。”按：新校正所引《太素》经文，与此小异，所引杨注，乃本书经文，与此亦异。
寿限
平按：此篇自篇首至“故中年而寿尽矣”，见《灵枢》卷八第五十四《天年篇》。自“黄帝曰：其气盛衰”至末，见《甲乙经》卷六第十二。自“黄帝问于岐伯曰：人年老而无子者”至末，见《素问》卷一第一《上古天真论》。
<strong>黄帝曰：人之夭寿各不同，或夭，或寿，或卒死，或病久，愿闻其道。</strong>
问有四意：夭、寿、卒死、病久。
平按：《灵枢》“人之夭寿”作“人之寿夭”；“或夭、或寿”作“夭寿”。
<strong>岐伯曰：</strong>
答中答其得寿，余三略之。得寿有九：
<strong>五脏坚固，</strong>
谓五脏形，坚而不虚，固而不变，得寿一也。
<strong>血脉和调，</strong>
谓血常和，脉常调，得寿二也。
<strong>肌肉解利，</strong>
谓外肌肉肉，各有分利，得寿三。
平按：注上“肉”字，恐是“内”字之误。
<strong>皮肤緻密，</strong>
緻，大利反。谓皮腠闭密，肌肤緻实，得寿四。
<strong>营卫之行，不失其常，</strong>
谓营卫气，一日一夜，各循其道，行五十周，营卫其身，而无错失，得寿五。
<strong>呼吸微徐，</strong>
谓吐纳气，微微不粗，徐徐不疾，得寿六。
<strong>气以度行，</strong>
呼吸定息，气行六寸，以循度数，日夜百刻，得寿七。
<strong>六腑化谷，</strong>
胃受五谷，小肠盛受，大肠传导，胆为中精决，三焦司决渎，膀胱主津液，共化五谷，以奉生身，得寿八。
<strong>津液布扬，</strong>
所谓泣、汗、涎、涕、唾等，布扬诸窍，得寿九也。
平按：注“涎”，袁刻作“液”。
<strong>各如其常，故能久长。</strong>
上之九种营身之事，各各无失，守常不已，故得寿命长生久视也。
平按：“久长”《灵枢》作“长久”。
<strong>黄帝曰：人之寿百岁而死者，何以致之？</strong>
问其得寿所由。
<strong>岐伯曰：使道隧以长，</strong>
谓有四事得寿命长：使道，谓是鼻空使气之道；隧以长，出气不壅。为寿一也。
<strong>其墙高以方，</strong>
鼻之明堂，墙基高大方正，为寿二也。
<strong>通调营卫，三部三里，</strong>
三部，谓三焦部也。三里，谓是膝下三里，胃脉者也。三焦三里，皆得通调，为寿三。
<strong>起骨高肉满，百岁乃得终也。</strong>
起骨，谓是明堂之骨。明堂之骨，高大肉满，则骨肉坚实，为寿四也。由是四事，遂得百岁终也。
<strong>黄帝曰：其不能终寿而死者，何如？</strong>
问其夭死。
平按：《灵枢》自“黄帝曰：其不能终寿而死者”至“故中年而寿尽矣”一段，叙次在“形骸独居而终矣”之后。
<strong>岐伯曰：其五脏皆不坚，</strong>
夭者亦四：五脏皆虚，易受邪伤，为夭一也。
<strong>使道不长，空外以张，喘息暴疾，</strong>
使道短促，鼻空又大，泄气复多，为夭二也。
平按：“不长”，袁刻作“不通”，依原钞更正，《灵枢》亦作“不长”。
<strong>又卑基墙，</strong>
鼻之明堂，基墙卑下，为夭三也。
<strong>薄脉少血，其肉不实，数中风，血气不通，真邪相攻，乱而相引，</strong>
脉小血少，皮肉皆虚，多中外邪，血气壅塞，真邪相攻，引乱真气，为夭四。
平按：《灵枢》“不实”作“不石”；“中风”作“中风寒”。
<strong>故中年而寿尽矣。黄帝曰：善。</strong>
黄帝闻夭寿之所由，故赞述之也。
平按：“故中年而寿尽矣”，《灵枢》作“故中寿而尽也”。
<strong>黄帝曰：其气之盛衰，以至其死，可得闻乎？</strong>
消息盈虚，物化之常，故人气衰，时时改变，以至于死地，各不同形，故请陈之也。
<strong>岐伯曰：人生十岁，五脏始定，血气已通，其气在下，故好走。二十岁，血气始盛，肌肉方长，故好趋。三十岁，五脏大定，肌肉坚固，血脉盛满，故好步。四十岁，五脏六腑十二经脉，皆大盛以平定，腠理始疏，荣华颓落，发鬓颁白，平盛不摇，故好坐。</strong>
血，营血也。气，卫气也。大盛，内盛也。始疏，外衰。
平按：《甲乙经》“人生”作“人年”；“始疏”作“始开”；“颓落”作“剥落”；“发鬓”作“鬓发”。《灵枢》“鬓”作“颇”；“颁”作“斑”。又按：原钞“平盛不摇”，“平”字傍有“丕，彼悲反，大也”六字，疑“平盛”应作“丕盛”，别本作“丕”。
<strong>五十岁，肝气始衰，肝叶始薄，胆汁始减，目始不明。六十岁，心气始衰，喜忧悲，血气懈惰，故好卧。七十岁，脾气虚，皮肤枯。八十岁，肺气衰，魄离，魄离故言喜误。九十岁，肾气焦，脏枯，经脉空虚。百岁，五脏皆虚，神气皆去，形骸独居而终矣。</strong>
肝为木，心为火，脾为土，肺为金，肾为水，此为五行相生次第，故先肝衰，次第至肾也。至于百岁，五脏虚坏，五神皆去，枯骸独居，称为死也。
平按：“始减”，《灵枢》作“始灭”。“喜忧悲”，《灵枢》作“苦忧悲”，《甲乙经》作“乃善忧悲”。又《甲乙经》“惰”作“堕”；“皮肤枯”作“皮肤始枯，故四肢不举”。“魄离”二字，《灵枢》不重，《甲乙经》作“魂离魄散”。“喜误”，《灵枢》、《甲乙经》均作“善误”。“脏枯”，《甲乙经》作“脏萎枯”。《灵枢》“脏”上有“四”字，下无“枯”字。又《甲乙经》“百岁”上有“至”字；“终”下有“尽”字。
<strong>黄帝问于岐伯曰：人年老而无子者，材力尽邪？将天数然？</strong>
材力，摄养之力也。天数，天命之数也。
平按：《甲乙经》无此一段及下“岐伯曰”三字。
<strong>岐伯曰：女子七岁，肾气盛，更齿发长。</strong>
肾主骨发，故肾气盛，更齿发长。
平按：“更齿”《素问》、《甲乙经》均作“齿更”。
<strong>二七而天癸至，任脉通，伏冲脉盛，月事以时下，故有子。</strong>
天癸，精气也。任冲脉起于胞中下极者也，今天癸至，故任脉通也，伏冲之脉起于气街，又天癸至，故冲脉盛也。二脉并营子胞，故月事来以有子也。
平按：“天癸”《甲乙经》作“天水”，下同。“伏冲”《素问》作“太冲”，新校正云：“《太素》作伏冲，下同。”与此正合。
<strong>三七，肾气平均，故真牙生而长极。</strong>
真牙，后牙也。长极，身长也。
<strong>四七，筋骨坚，发长极，身体盛壮。</strong>
身之筋、骨、体、发，无不盛极。
<strong>五七，阳明脉衰，面始焦，发始惰。</strong>
阳明脉起于面，行于头，故阳明衰，面与发始焦落。
平按：“始焦”《甲乙经》作“皆焦”；“惰”作“白”，《素问》作堕。
<strong>六七，三阳脉衰于上，面皆焦，发白。</strong>
三阳，太阳、少阳、阳明也。三阳脉俱在头，故三阳衰，面焦发白。
平按：“发白”《素问》作“发始白”，《甲乙经》无此一段。
<strong>七七，任脉虚，伏冲衰少，天癸竭，地道不通，故形坏而无子。</strong>
任、冲二脉气血俱少，精气尽，子门闭，子宫坏，故无子。
平按：“伏冲衰少”《素问》、《甲乙经》作“太冲脉衰少”。
<strong>丈夫年八岁，肾气实，发长齿更。二八，肾气盛，天癸至，精气溢写，阴阳和，故能有子。三八，肾气平均，筋骨劲强，故真牙生而长极。四八，筋骨隆盛，肌肉满。五八，肾气衰，发惰齿藁。六八，阳气衰于上，面焦，鬓发颁白。七八，肝气衰，筋不能动，天癸竭，精少，肾脏衰，形体皆极。八八，则齿发去。</strong>
齿藁者，骨先衰，肉不附，故令齿枯也。
平按：“写”《甲乙经》作“泻”，下同。“肌肉满”，《素问》、《甲乙经》均作“肌肉满壮”。“阳气衰于上”《素问》作“阳气衰竭于上”。“肾脏衰”《甲乙经》作“肾气衰”。
<strong>肾则生水，受五脏六腑之精而藏之，故五脏盛乃写。今五脏皆衰，</strong>[平按：《素问》、《甲乙经》“生水”均作“主水”；“乃写”均作“乃能泻”。以下据《素问•上古天真论》及《甲乙经•形气盛衰大论》补入。]<strong>筋骨解堕，天癸尽矣，故发鬓白，身体重，行步不正，而无子耳。</strong>
卷第三阴阳
阴阳大论
①“阴阳大论”，萧本原缺。今据仁和寺本补。
平按：此篇自“伤肿”上残脱，篇目亦不可考。故自“黄帝曰”以下至“痛形”，谨依《素问》卷二第五《阴阳应象大论》补入。自“伤肿”以下至末，见《素问•阴阳应象大论》，又见《甲乙经》卷六第七，惟编次小异。
编者按：此篇萧本原缺篇名及自篇首至“伤肿”一段，今自仁和寺本补齐。凡增补部分均以今本《素问》、《甲乙经》校勘，并依萧氏体例记于“
编者按”之后。
<strong>黄帝问于岐伯曰：阴阳者，天地之道，</strong>
道者理也，天地有形之大也。阴阳者气之大，阴阳之气，天地之形，皆得其理以生万物，故谓之道也。
编者按：“黄帝问于岐伯曰”，《素问》作“黄帝曰”；“道”后有“也”字。
<strong>万物之纲纪也，</strong>
形气之本，造化之源，由乎阴阳，故为其纲纪。
编者按：“也”字，《素问》无。
<strong>变化之父母也，</strong>
万物之生，忽然而有，故谓之化也。化咸已，异百端，谓之变也，莫不皆以阴阳雄雌合成变化，故曰。
编者按：“也”字《素问》无。注“故曰”后所缺二字，仁和寺本只剩前一字上部，略似“父”字，据经文谨拟作“父母”二字。
<strong>生杀之本始也，</strong>
阴为杀本，阳为生始。
编者按：“也”字，《素问》无。
<strong>神明之府也。</strong>
两仪之谓神明。玄元皇帝曰：“天不走转，日月不能行，风不能燥，雨不能润，谁使之尔，谓之神明。”斯则阴阳之所不测，化阴阳以为神，通窈冥以忘知，镜七曜而为测，一也。人法天地，具有五脏六腑四肢百体，中有鉴物之灵，为神明二也。亦以阴阳和气，故得神而无初，故为府也。
编者按：注“曰”字，仁和寺本缺，谨据文义加。“窈冥”二字，原本略残，细考其形，当为此二字。
<strong>治病者必求于本，</strong>
本谓阴阳。
编者按：“者”字，仁和寺本虫蚀不完，观其剩形，似“者”字，此字《素问》无。
<strong>故积阳为天，积阴为地。</strong>
夫太极生两仪，即有两，阴阳二气。二气之起，必有两仪之形，是即託形生气，积气成形，故积清阳以为天形，积浊阴以为地形。
编者按：注“太”字残缺；“託”字，亦缺末笔，均据文义补。
<strong>阴静阳躁，</strong>
阴气至静，阳气主躁。
<strong>阳生阴长，</strong>
少阳，春也，生起万物；少阴，秋也，长熟万物。
<strong>阴杀阳藏。</strong>
五月是阳，起一阴爻，杀气者也；十一月是冬藏，起一阳爻，生气者也。有本云：阴生阳杀也。
编者按：《素问》、《甲乙经》均作“阳杀阴藏”。注“阴生阳杀也”后，原衍一“之”字，今删，仁和寺本衍“之”字处甚多，均径删，不再举。
<strong>阳化气，阴成形。</strong>
阴阳化起物气，以阳为父，故言阳也；阴阳共成于形，以阴为母，故言阴也。
<strong>寒极生热，热极生寒。</strong>
物极而变，亦自然之所然耳也。
<strong>寒气生浊，热气生清。</strong>
阴浊为地，寒气所以起；阳清为天，热气所以生也。
编者按：注“阴浊”二字原残，“浊”字右半部尚可辨，拟作此二字，与下句“阳清”二字互文。
<strong>清气在下，则生飧泄；浊气在上，则生胀。</strong>
清气阳在上，浊气为阴在下。今浊阴脱虚，清阳下并，以其阳盛，所以飧泄也。清阳既虚，浊阴上并，以其阴盛，所以胀飧泄也，食不化而出也。
<strong>此阴阳反祚②也，病之逆顺也。</strong>
祚，福也。逆之则为反，顺之为福也。
编者按；“祚”字，原钞右半部残，当为此字，《素问》、《甲乙经》均作“作”。“顺”，《素问》、《甲乙经》均作“从”。
②仁和寺本“祚”字旁注有“乍故反”三字。
<strong>故清阳为天，浊阴为地；地气上为云，天气下为雨；</strong>
地之浊气上升，与阳气合为云；天之清气上降，与阴气合为雨也。
<strong>雨出地，气出天，</strong>
雨是地之阴气，上升得阳为雨；气是天之阳气，下降得阴为气。气，雾。
编者按：此二句《素问》、《甲乙经》均作“雨出地气，云出天气”。注“雾”字后，疑脱“也”字。
<strong>故清阳出上窍，浊阴出下窍；</strong>
夫阴阳者，有名而无形也，所以数之可十，离之可百，散之可千，推之可万，故有上下清浊阴阳、内外表里阴阳等，变化无穷也。内外者，脉内营气称为清阴，脉外卫气名为浊阳，是则阴清阳浊者也。言上下者，清阳为天，浊阴为地，是则阳清阴浊者也。彼说内外清浊阴阳，此言上下清浊阴阳也。是以谷入于胃，分为四道，出于上焦，剽悍行于分肉之间，日五十周卫气也。起于中焦，并行于胃口，出上焦之后，泌糟粕，蒸津液，化其精微，上注肺脉，行于经隧，化而为血，以奉生身，名曰营气；其卫气上行于面，以资七窃，故曰清阳出上窍也。若以内外阴阳，则内者为清，外者为浊；若以上下阴阳，则上者为清，下者为浊，有此不同。浊者，别回肠下行，故曰浊阴阳出下窍也。
编者按：注“五十周”后所缺一字，谨拟作“于”字。“起于中焦”，“起”字原残右半部，今据文义加。“隧”字残，据文义加。“下者为浊”，“者”字残，据文义加。“浊阴阳”，“阳”字疑衍。
<strong>清阳发腠理，</strong>
此名卫气为清阳，发腠理，即浊为清也。
<strong>浊阴走五脏；</strong>
此名营气为浊阴，走于五脏，即清为浊也。
<strong>清阳实四肢，浊阴实六腑。</strong>
四肢、六腑虽为阳，复分阴阳也。四肢在外，故清气实之；六腑在内，故浊谷实之。
编者按：后“实”字，《素问》、《甲乙经》均作“归”字。注“虽”字后残缺一字，只余右半“刂”形，据文义似当为“同”字，待考。
<strong>水为阴，火为阳，</strong>
五谷为食中水冷，谓之阴也；食中火热，为之阳也。
<strong>阳为气，阴为味。</strong>
食中火热，发谷五气也；食中水冷，发谷五味也。
<strong>味归形，</strong>
五味各入于脏，以成一形。
<strong>形归气。</strong>
阴形阳气有也。
<strong>气归精，</strong>
气生五味精等。
编者按：“气归精”之后，《素问》、《甲乙经》均有“精归化”三字。
<strong>精食气，</strong>
五味精华，五气变为。
编者按：注“味”字，原钞残缺下半部；“精”字，右半上部残，均据文义补。“变为”二字，疑乃“为变”之误。
<strong>形食味，</strong>
得于形者，以食为味。
<strong>味伤形，</strong>
五味各走其脏，淫则各伤其脏。
编者按：“味伤形”之前，《素问》、《甲乙经》均有“化生精，气生形”六字。
<strong>气伤精，精化于气，</strong>
精本从气化，有气淫还，各伤其精也。
编者按：“于气”，《素问》、《甲乙经》均作“为气”。
<strong>气伤于味。</strong>
食中气盛，定伤五味。
<strong>味出下窍，气出上窍。</strong>
五味糟粕为大小便也，谷气不行经隧者，积于胸中，成于也。
编者按：“味”字之前，《素问》、《甲乙经》均有“阴”字；“气”字之前，均有“阳”字。注“于”字后所缺二字，原钞残，似“吐利”二字。
<strong>味厚为阴，薄为阴之阳；</strong>
夫阴阳之道，推之可万也。如五味是阴，味之厚薄亦是阴阳，故味之厚者，阴中之阴，味薄者，阴中之阳也。
编者按：“厚”字之后，《素问》、《甲乙经》均有“者”字。
<strong>气厚为阳，薄为阳之阴；</strong>
五气是阳，气之厚薄又是阴阳，故气之厚者，阳中之阳，气之薄者，阳中之阴也。上下、贵贱、吉凶、福祸等，万物皆然。
编者按：“厚”字之后，《素问》、《甲乙经》均有“者”字。“薄为阳”，“阳”字原缺，谨据《素问》、《甲乙经》补。
<strong>味厚则泄，薄则通。气薄则泄，厚则发。</strong>
味厚气薄，则上下吐泄；味薄气厚则上下通发。
编者按：“气薄则泄，厚则发”，《素问》、《甲乙经》作“气薄则发泄，厚则发热”。
<strong>壮火之气衰，少火之气壮。</strong>
壮盛火热之气，盛必衰也。少微火暖之气，必为壮盛。此阴阳之也。
<strong>壮火食气，气食少火。壮火散气，少火生气。</strong>
壮火壮盛，食气必衰；气食少火，气得壮。故得壮火之盛，必散于气，少火之微定聚生气也。
编者按：注“衰”字，原钞残右半部，观其剩形，复考经文，当为“衰”字。
<strong>气味辛甘发散为阳，酸苦涌泄为阴。</strong>
气之味是甘阴之厚者，发散薄为阳也。酸苦薄者为阳，下涌泄者为阴也。
编者按：注“味”字，原钞残下半部，观其剩形，似“味”字。
<strong>阴胜则阳病，阳胜则阴病。</strong>
夫阴阳和，物生者也。今阳虚者，阴必并之，阴并阳者，是则阴胜，故阳病。阴虚亦尔。
编者按：“阳病”，“阳”字仁和寺本误作“汤”，今据《素问》、《甲乙经》改。
<strong>阴病则热，阳病则寒。</strong>
阴病阳胜，故热；阳病阴胜，故寒也。
编者按：二“病”字，《素问》均作“胜”，《甲乙经》同，亦作“病”。
<strong>重热则寒，重阴则热。</strong>
谓阴阳极。
编者按：此二句《素问》、《甲乙经》均作“重寒则热，重热则寒”。
<strong>寒伤形，热伤气。</strong>
形者，和阴也；气者，和阳也。寒甚有伤于形，热甚伤夺其气，斯之常。
<strong>气伤痛，</strong>
卫气行于肤之中，邪气客于肤肉，壅遏卫气，迫于分肉，故痛。
编者按：注“之中”前所缺一字，据下文“客于肤肉”，疑当作“肉”字。
<strong>形伤肿。</strong>
既迫痛伤形，即便为肿也。
编者按：自篇首至“伤肿”二字，萧本原缺，今据仁和寺本补入。
<strong>故先痛而后肿者，气伤形也；</strong>
先邪伤卫气致痛，后形肿者，谓卫气伤及于形也。
<strong>先肿而后痛者，形伤气也。</strong>
邪先客于皮肤为肿，而后壅卫气为痛者，谓形伤及于气也。
<strong>风胜则肿，燥胜则干，</strong>
邪风客于皮肤，则为肿也；邪热燥于皮肤，则皮干无汗。
平按：《素问》、《甲乙经》“肿”均作“动”；“肿”下均有“热胜则肿”句。
<strong>寒胜则胕，</strong>
扶付反，检义当腐，寒胜肉热，肉当腐。
平按：“胕”《素问》、《甲乙经》均作“浮”。
<strong>湿胜则濡。</strong>
阴湿气盛，则多汗也。
平按：“濡”下，《素问》、《甲乙经》均有“泻”字。
<strong>天有四时五行，</strong>
天之用也。
<strong>以生长收藏，</strong>
四时之用。
<strong>以生寒暑燥湿。</strong>
五行所生也。有本有“风”，谓具五者也。
平按：“湿”下，《素问》、《甲乙经》均有“风”字。
<strong>人有五脏，</strong>
人之有也。
<strong>有五气，以生喜怒悲忧恐。</strong>
五气，五脏气也。喜怒等，心、肺、肝、脾、肾五志者。
平按：“有五气”《素问》作“化五气”，《甲乙经》作“化为五气”。“喜”上，《素问》、《甲乙经》均有“生”字。
<strong>故喜怒伤气，</strong>
内伤者也。
<strong>寒暑伤形。</strong>
外伤者也。
<strong>故曰喜怒不节，寒暑过度，生乃不固。</strong>
内外伤已，生得坚固不道夭者，未之有也。
平按：《素问》无“故曰”二字；此节以上有“暴怒伤阴，暴喜伤阳。厥气上行，满脉去形”十六字，《甲乙经》同。
<strong>重阴必阳，重阳必阴。故曰：冬伤于寒，春必病温；</strong>
伤，过多也。冬寒，阴也。人于冬时，温衣热食，腠理开发，多取寒凉以快其志者，寒入腠理，腠理遂闭，内行脏腑，至春寒极，变为温病也。
平按：“病温”，顾本《素问》作“温病”，赵府本《素问》仍作“病温”。
<strong>春伤于风，夏生飧泄；</strong>
春风，阳也。春因腠理开发，风入腠闭，内行脏腑肠胃之中，至夏飧泄也。飧，水洗饭也，音孙，谓肠胃有风，水谷不化而出也。
<strong>夏伤于暑，秋必痎疟；</strong>
夏因汗出，小寒入腠，藏之于内，至气发，腠理外闭，风气内发，以成痎疟。痎，音皆。
平按：《素问》“秋生”作“秋必”。注“气发”上原缺一字，玩经文应作“秋”，袁刻作“夏”。
<strong>秋伤于湿，冬生咳嗽。</strong>
秋多雨湿，人伤受湿，湿从上下，至冬寒并伤肺，故成咳嗽也。恺代反，又邱吏反，谓逆气也。
平按：自此以下《素问》有“帝曰：余闻上古圣人”至“阳在外，阴之使也”一段，其文甚长，中间新校正所引《太素》及杨注甚多，当在今本所阙七卷中，惜不可考矣。
<strong>黄帝问曰：法阴阳奈何？</strong>
阴阳者，天地纲纪，变化父母，养生之道，法之以成，故问之。
<strong>岐伯答曰：阳胜则身热，</strong>
阳胜八益为实，阴胜七损为虚。言八益者：身热，一益也，阴弱阳盛，故通身热也。
<strong>腠理闭，</strong>
二益也。阳开腠理，过盛则闭。
<strong>而粗</strong>
三益也。热盛则腠理皮上粗涩也。
平按：“而粗”《素问》作“喘粗”，《甲乙经》作“喘息粗”。
<strong>为之俛仰，</strong>
四益也。热盛上下，故身俛仰。
平按：“俛仰”《甲乙经》作“后闷”。
<strong>汗不出而热，</strong>
五益也。阴气内绝，故汗不出，身仍热。
<strong>干齿</strong>
六益也。热盛至骨，故齿干也。
平按：《素问》、《甲乙经》作“齿干”。
<strong>以烦悗，</strong>
七益也。热以乱神，故烦闷也。
平按：“悗”《素问》作“冤”，《甲乙经》作“闷”。
<strong>腹满死，</strong>
八益也。热盛胃中，故腹满也。前已七益，复加腹满，故致死。
平按：“满”《甲乙经》作“胀”。
<strong>能冬不能夏。</strong>
以其内热，故能冬之大寒，不能夏之小热。
平按：二“能”字《甲乙经》作“耐”。
<strong>阴胜则身寒，</strong>
下言七损也：身寒，一损也，身苦寒。
<strong>汗出，</strong>
二损也。无阳禁腠，故汗出。
<strong>身常凊，</strong>
三损也。凊，冷也，身皮肤常冷也。
平按：《素问》、《甲乙经》“凊”作“清”，袁刻亦作“清”。
<strong>数栗</strong>
四损也。数数战栗也。
<strong>而寒，</strong>
五损也。战而复寒也。
<strong>寒则厥，</strong>
六损也。寒则手足逆冷也。
<strong>厥则腹满死，</strong>
七损也。前已六损，复加冷气满腹，冷气满腹故致死也。
<strong>能夏不能冬。</strong>
寒人遇热，故堪能也。
平按：两“能”字，《甲乙经》均作“耐”。
<strong>此阴阳更胜之变也，病之形能也。</strong>
此是阴阳变极之理，亦是人之病所能也。
<strong>黄帝问曰：调此二者奈何？</strong>
阴阳相胜，遂有七损八益，虚实不和，故谓调之。
<strong>岐伯答曰：能去七损八益，则二者可调也；</strong>
损者，损于身；益者，益于病。若人能修道察同，去损益之病，则阴阳气和，无诸衰老，寿命无穷，与天地同极也。
<strong>平按：</strong>“去”《素问》、《甲乙经》均作“知”。
<strong>不知用此，则蚤衰。</strong>
人不修道，不去损益，则阴阳不调，是谓不道，不道早衰也。
平按：注“不道”二字，原钞重，袁刻删去，不合，仍依原钞。
<strong>衰之节，年四十，而阴气自半也，起居衰矣。</strong>
始衰时节，年四十也。六腑为阳气，五脏为阴气。人年四十，五脏阴气自半已衰，腠理始疏，荣华颓落，发鬓颁白，行立之起，坐卧之居，日渐已衰也。
<strong>年五十，体重，耳目不聪明矣。</strong>
人年五十，脾气衰，故体重。肝气衰，故目不明。肾气衰，故听不聪也。
<strong>年六十，阴痿，大气衰，九窍不利，</strong>
人年六十，肾气衰，精气减，筋弛，故宗筋痿也。十二经脉、三百六十五络为大气也，其气皆上于面而走空窍，其精阳气上于目而为睛，其别气走于耳而为听，其宗气上出于鼻而为臭，其浊气出于胃走唇舌而为味，今经脉、大气皆衰，故九窍不利。
<strong>下虚上实，涕泣俱出。</strong>
腰以上为阳，以居上也；腰以下为阴，以居下也。年六十者，精减阴痿，行步无力，即下虚上实也。神衰失守，故涕泣俱出。
平按：“出”下，《素问》有“矣”字。
<strong>故曰：知之则强，</strong>
知察于同，去七损八益，其身日强。
<strong>不知则老。</strong>
人察于异，有损有益，故身速衰也。玄元皇帝曰：物壮则老，谓之不道，不道早已。此之谓也。
<strong>故同名异邪。</strong>
道理无物不通，故同名也。物有方殊，故异邪也。
平按：“故同名异邪”句，《素问》作“故同出而名异耳”。注“方殊”，“方”字疑是“万”字之误。
<strong>智者察同，愚者察异，</strong>
察，观也。智者反物观道，愚者反道观物。
<strong>愚者不足，智者有余，有余则耳目聪明，身体轻强，年老复壮，壮者益理。</strong>
愚者观物，有三不足：目暗耳聋，则视听不足也；体重力衰，则身不足也；老者日衰，壮者日老，则寿不足也。智者观道，神清性明，故三有余也：视听日胜，则耳目有余也；身强体轻，则身有余也；年老反同乳子之形，年壮更益气色之理，则寿有余。
平按：《素问》“年老”作“老者”；“理”作“治”。
<strong>是以圣人为无为之事，</strong>
圣人，谓广成子等也。忘物丧我，任物之动，即为无为之事也。
平按：注“无为”，袁刻作“无物”。
<strong>乐恬憺之能，</strong>
怡神适性，即乐恬淡之能也。
<strong>从欲快志于虚无之守，</strong>
圣人欲无欲之欲，志无求之志，故从快于虚无。不失其道，谓之守也。
<strong>故寿命无穷，与天地终，此圣人之治身也。</strong>
虚无守者，其神不扰，其性不秽。性不秽，故外邪不入；神不扰，故脏腑内，与虚无同道，与天地齐德，遂获有余无穷之寿也。故广成子语黄帝曰：“吾以目无所见，耳无所闻，心无所知，神将自守，故人尽死，而我独存。”即其事也。斯乃圣人理身之道也。
平按：注“脏腑”下，原钞空一格，傍注“安欣”二字。
<strong>天不足西北，故西方阴也，而人右耳目不如左明；地不满东南，故东方阳也，人左手足不如右强也。</strong>
夫天地者，形之大也。阴阳者，气之大也。大形而生万形，则大形以为父母，万形为子也。故大形有所不足而生万物，万物不可足也。故人头法天，则右耳目聪明不足也；手足法地，故左手足便强不足也。以其天阳不足西北，地阴不足东南故也。
平按：《素问》“西方”作“西北方”；“东方”作“东南方”。
<strong>黄帝问曰：何以然？岐伯答曰：东方阳也，其精并上，故上明而下虚，故使耳目聪明而手足不便也；</strong>
东方是阳，阳气上升，故上实下虚，则人左箱上胜下劣也。
平按：《素问》“阳也”下有“阳者”二字；“并上”作“并于上，并于上”六字；“故上明”作“则上明”。
<strong>西方阴也，阴者其精并于下，并于下则下盛而上虚，故其耳目不聪明而手足便也。</strong>
西方是阴，阴气下沉，故下实上虚，则人右箱下胜上劣也。
平按：此段原钞无，谨据《素问》补于“西方是阴”注上。
<strong>故俱感于邪，其在上也则右甚，在下则左甚，此天地阴阳所不能全，故邪居之。</strong>
非直左右阴阳虚处耳目手足有所不善，然左右俱感于邪，虚处独甚，今人患手足左甚，耳目右甚，即其事也。则天地阴阳有所不全，人法天地，何取可具其全。非直人有不全，万物皆尔，不可全也。故圣人法天则地，中顺万物，居不得已，安于不足，是谓摄生之大妙。
平按：注“已安”下，袁刻有“居也”二字，乃因原“安”字右
旁有此二字，不宜混入正文。
<strong>故天有精，地有形；</strong>
天有气之精，成人耳目；地有质之形，成人手足。
<strong>天有八纪，地有五里，故能为万物父母。</strong>
天有八风之纪，纪生万物；地有五行之理，理成万物。故为父母也。
平按：“理”《素问》作“里”；“物”下，《素问》有“之”字。
<strong>清阳上天，浊阴归地，</strong>
故阴阳和也，称为万物；阴阳离也，号为天地也。
<strong>是故天地之动静，神明为之纪，故能以生长化成收藏，终而复始。</strong>
是故以天之动也，以地之静也，以神明御之为纲纪也，三者备，故能为四时生长化成收藏终始者也。
平按：“纪”上，《素问》有“纲”字；“化成”二字，《素问》无。
<strong>唯贤人上配天以养头，下象地以养足，中象人事以养五脏。</strong>
人头象天，故配天养头，使七窍俱美，同七曜之明也。足以象地，故使五①常安，同山岳双镇也。中身象于人事，人有五脏，余禽兽等有不具者，故象人事以养五脏，同真人。
平按：“中象”，“象”字《素问》作“傍”。注“双”字原缺，原校作“双”。
①“五”，人卫本注曰：疑当作“两足”二字。
<strong>天气通于肺，</strong>
肺为四脏上盖，是人之天，故天气通肺也。
<strong>地气通于咽，风气通于肝，</strong>
咽中入食，以生五脏六腑，故地气通咽也。东方生风，风生木，木生酸，酸生肝，故风气通于肝。
平按：“咽”《素问》作“嗌”。
<strong>雷气通于心，</strong>
心能觉动四肢百体，故雷气通心也。
<strong>榖气通于脾，</strong>
五谷滋味入脾，故谷气通脾也。
平按：“榖”《素问》作“谷”。
<strong>雨气通于肾。</strong>
雨者水也，故雨气通肾也。
<strong>六经为川，</strong>
三阴三阳六经之脉，流诸血气以注肠胃，故为川也。
平按：“川”，袁刻作“水”，注同。
<strong>肠胃为海，</strong>
夫海者，一则众川归之，二则利泽万物。肠胃为彼六经所归，又滋百节，故为海也。
<strong>九窍为水注。</strong>
声色芳味如水，从外流于上之七窍，注入经川，溲后糟粕之水，从内出下二窍也。有本为“外注”，理亦相似。
平按：注“经川”，“川”字，袁刻作“水”。
<strong>水注之气。以天地为之阴阳，</strong>
声色芳味之气，从外入内有养，故以地为阴也。糟粕溲后，从内出外得通，故以天为阳也。
平按：《素问》“水注”二字不重。
<strong>阳之汗，以天地雨②名之，</strong>
阳发腠理出汗，同天地间雨，故汗名雨也。
②“雨”字之前，《素问》有“之”字。
<strong>气以天地之风。</strong>
前明人汗，以天地之雨为名；则人之气，以天地之风为名也。
平按：《素问》“气”上有“阳之”二字；“内”上有“疾”字；“风”下有“名之”二字。
<strong>暴气象雷，</strong>
人身中气，上下有声，故象雷也。
<strong>气逆象阳。</strong>
无阴之阳即为灾，故气逆不和者，象于阳也。
平按：“气逆”《素问》、《甲乙经》均作“逆气”。
<strong>故治不法天之纪，不用地之理，则灾害至矣。</strong>
为家为国之道，不依天之八纲，地之五理，国有亡破之灾，身有夭丧之害也。
<strong>故风之至，傍如风雨。</strong>
风，谓天之邪气者也。邪气至，触身傍，伤人体者，如暴风雨入人腠理，渐深为病者也。
平按：“风”上，《素问》有“邪”字。“傍”《素问》、《甲乙经》均作“疾”。
<strong>故善治者治皮毛，其次治肌肤，其次治筋脉，其次治六腑，其次治五脏，五脏半死半生。</strong>
善者，谓上工善知声色形脉之候，妙识本标，故疗皮毛，能愈脏腑之病，亦疗脏腑，能除皮毛之疾。故病在皮毛，疗于皮毛；病在五脏，疗于五脏。或病浅而疗浅，或病深而疗深，或病浅而疗深，或病深而疗浅，皆愈者，斯为上智十全者也。今夫邪气始入皮毛之浅，遂至五脏之深，上工疗之有十，五死五生者，以其阴阳两感深重故也。
平按：“五脏”二字，袁刻不重。“五脏”下，《素问》有“治五脏者”四字。
<strong>故天之邪气，感则害五脏；</strong>
谓天降八正虚风，从冲上来，为损至深，故害五脏也。
平按：“害”下，《素问》有“人”字。
<strong>水谷之寒温，感则害六腑；</strong>
天地之间资生气味，谓水谷也。六腑贮于水谷，节之失和，次害六腑也。
平按：《素问》“温”作“热”；“害”下有“于”字。
<strong>地之湿气，感则害皮肉筋脉。</strong>
肾为水脏，主骨又深，少湿未能即伤。余之四脏，所主皮肉筋脉在外，感即先伤，未至六腑也。
<strong>故用针者，从阴引阳，从阳引阴，</strong>
肝脏足厥阴脉实，肝腑胆足少阳脉虚，须泻厥阴以补少阳，即从阴引阳也。若少阳实，厥阴虚，须泻少阳以补厥阴，即从阳引阴也。余例准此。
平按：“故”下，《素问》有“善”字。
<strong>以右治左，以左治右，</strong>
谓以缪刺，刺诸络脉；谓以巨刺，刺诸经脉。
<strong>以我知彼，</strong>
谓医不病，能知病人。
<strong>以表知里，</strong>
或瞻六腑表脉，以知五脏里脉；或瞻声色之表，以知脏腑之里也。
<strong>以观过与不及之理，见微得过，用之不殆。</strong>
寸口之脉，过五十动，然后一代，谓之过；不满五十，谓之不及。见关格微病，得过失也。见微过而救人者，谓未病之病，疗十十全，故无危殆。
平按：“得”《甲乙经》作“则”。
<strong>善诊者按脉，</strong>
善，谓上工善能诊候。诊候之要，谓按脉。
平按：《素问》“按脉”上有“察色”二字，《甲乙经》同。
<strong>先别阴阳，审清浊，而知部候；</strong>
按脉之道，先须识别五脏阴脉，六腑阳脉，亦须审量营气为浊，卫气为清，和两手各有寸、关、尺三部之别也。
平按：“部候”，《素问》、《甲乙》作“部分”，别本亦作“部分”。注“和两手”，“和”字疑是“知”字传写之误。
<strong>视喘息，听音声，而知所苦；</strong>
须看病人喘息迟急粗细，听病人五行音声，即知五脏六腑、皮毛肤肉、筋脉骨髓何者所苦，此谓听声而知者也。
平按：《甲乙》“音声”作“声音”；“知”下有“病”字。
<strong>观权衡规矩，而知病所在；</strong>
面部有五脏六腑五行气色，观乎即知病在何脏腑也。
平按：“规”上，《甲乙》有“视”字。“在”《素问》作“主”，《甲乙》作“生”。
<strong>按尺寸而观浮沉滑涩，而知病所生；</strong>
涩，所敕反，不滑也。人之两手，从关至鱼九分，为寸也；从关至尺一寸，为尺也；尺寸终始一寸九分，为尺寸也。凡按脉也者，按寸口得五脏六腑十二经脉之气，以知善恶；又按尺部，得知善恶。依此大经，竟无关部，关者，尺寸分处，关自无地。依秦越人，寸口为阳，得地九分；尺部为阴，得地一寸，尺寸终始一寸九分，亦无关地。华佗云：“尺寸关三部各有一寸，三部之地合有三寸。”未知此言何所依据。王叔和、皇甫谧等各说不同，并有关地，既无依据，不可行用。但关部不得言无，然是尺寸分处，自无其地，脾脉在中，有病寄见尺寸两间，至下脉经之中，具定是非也。按脉之道，先别阴阳清浊，知部分，以次察声色，知病所苦所在，始按尺寸，观浮沉等四时之脉，以识病源也。
平按：“所生”下，《素问》有“以治”二字，新校正云：“按《甲乙经》作知病所在，以治则无过。下无过二字，续此为句。”与此正合。注“尺寸分处”，袁刻作“寸尺分处”。
<strong>以治无过，以诊则不失矣。</strong>
此以诊候知病源已，然后命诸针艾汤药等法疗诸病者，必有祛疾服灵之福，定无夭年损伤之罪，以其善诊则无失也。
平按：《甲乙》“治”下有“则”字；“不”作“无”。
<strong>故曰：病之始起也，可刺而已；</strong>
以其善诊，病之始生，即以小针消息去之，不用毒药者，此则其微易散者也。
<strong>其盛，可待而衰也。</strong>
病盛不可疗者，如堂堂之阵，不可即击。待其衰时，然后疗者，易得去之，如疟病等也。
平按：“而衰也”，《素问》、《甲乙》作“衰而已”。
<strong>故曰：因其轻而扬之，</strong>
谓风痹等，因其轻动，道引微针，扬而散之。
<strong>因其重而减之，</strong>
谓湿痹等，因其沉重，燔针按熨，渐减损也。
平按：注“湿痹”，袁刻误作“滋痹”。
<strong>因其衰而彰之。</strong>
谓癫狂等，取其衰时，彰泻去之也。
<strong>形不足者，温之以气；</strong>
谓寒瘦少气之徒，补其阳气也。
<strong>精不足者，补之以味。</strong>
五脏精液少者，以药以食五种滋味而补养之。
<strong>其高者，因而越之；</strong>
风热实于头胸，因泻越之。
<strong>其下者，引而竭之；</strong>
寒湿实于腰足，引泻竭之。
<strong>中满者，泻之于内；</strong>
气胀肠胃之中，可以泻之。
<strong>其有邪者，凊以为汗；其在皮者，汗而发之；</strong>
凊，冷也。邪，肠胃寒热病气也。或入脏腑，或在皮毛，皆用针药以调汗而出之也。
平按：“凊”《素问》、《甲乙》作“渍形”二字，袁刻作“清”，今依原钞作“凊”。
<strong>其慓悍者，按而投之；</strong>
慓，芳照反，急疾也。悍，胡旦反。禁其气急不散，以手按取，然后投针也。
平按：“投”《素问》、《甲乙》作“收”。
<strong>其实者，散而泻之。</strong>
诸有实者，皆散泻之。
<strong>审其阴阳，以别柔刚，阳病治阴，阴病治阳。</strong>
夫物柔弱者，阳之徒也；刚强者，阴之徒也。阴经受邪，流入阳经为病，是为阴经为本，阳经为标。疗其本者，疗于阴经，即阳病疗阴也。阳经受邪，准阴疗阳也，即阴病疗阳也。人阴阳二经，阴经若实，阳经必虚；阳经若实，阴经定虚。故阳虚病者宜泻阴，阴实病者宜补阳也。
<strong>定其血气，各守其乡，血实宜决之，气虚宜引之。</strong>
须定所病在气在血，各守血气病之别乡，泻乃用针刺去实血，补乃用针引气，引皮补已，纵皮闭门，使气不泄。掣，死曳反，引也。
平按：“气虚”《甲乙》作“气实”。“掣”《素问》作“”。注“纵皮”，“纵”字，袁刻作“从”。
调阴阳
平按：此篇见《素问》卷一第三《生气通天论》。
<strong>黄帝问于岐伯曰：夫自古通天者，生之本也，</strong>
古，谓上古、中古者也。谓阴阳而摄其生，则通天之义。上古、中古人君摄生，莫不法于天地，故生同天地，长生久视。通天地者，生之本也。不言通地者，天为尊也。
<strong>本于阴阳。</strong>
本于天地阴阳之气。
<strong>天地之间，六合之内，其气九州岛岛岛岛、九窍、五脏、十二节，皆通于天气。</strong>
在于天地四方上下之间，所生之物，即九州岛岛岛岛等也。九州岛岛岛岛，即是身外物也。九窍等物，身内物也。十二节者，谓人四肢各有三大节也。谓九州等内外物，皆通天气也。
平按：《素问》“于”作“乎”。
<strong>其生在其气三，</strong>
谓天地间九州等物，其生皆在阴阳及和三气。
平按：《素问》“在”作“五”，别本亦作“五”。
<strong>谓数犯此者，则邪气伤人，此寿之本。</strong>
阴阳分为四时和气，人之纵志不顺四时和气摄生，为风寒雨湿邪气伤也。此顺三气养生，寿之本也。
平按：《素问》“数”上无“谓”字；“寿”下有“命”字；“本”下有“也”字。
<strong>苍天之气清静，则志意治，</strong>
苍，天色也。气，谓四时和气者也。天地之和气，清而不浊，静而不乱，能令人志意皆清静也。
平按：《素问》“静”作“净”。
<strong>夫顺之则阳气固，虽有贼邪，弗能害也，此因时之序也。</strong>
人能顺清静和气，则脏气守其内，腑气固其外，则虽有八正虚风贼邪，不能伤也，斯因四序之和自调摄也。
平按：《素问》“顺”上无“夫”字。
<strong>故圣人搏精神，或服天气，通神明。</strong>
搏，附也，或有也。圣人令精神相附不失，有服清静之气，通神令清，通性令明，故得寿弊①天地而不道夭。
平按：《素问》“搏”作“传”；“服天”上无“或”字；“通”上有“而”字。
①“弊”，通“蔽”。
<strong>气失之，则内闭九窍，外壅肌肉，卫气散解，此谓自伤，气之削也。</strong>
阴气失和，则内闭九窍，令便不通，外壅肌肉，使腠理壅塞也。阳气失和，则腠理开解，卫气发泄也。此之失者，皆是自失将摄，故令和气销削也。
平按：《素问》“失”上无“气”字。“卫”原钞作“冲”，据本注应作“卫”，《素问》亦作“卫”。
<strong>阳气者，若天与日，失其行，独寿不章，故天运当以日光明，是故阳因上而卫外者也。</strong>
人之阳气，若天与日，不得相无也。如天不得无日，日失其行，则天不明也。故天之运动，要藉日行，天得光明也。人与阳气不得相无，若无三阳行于头上，则人身不得章延寿命也。故身之生运，必待阳脉行身已上，故寿命章也。是以阳上于头，卫于外也。平
按：《素问》“行独”二字作“所则折”三字；“上而”二字作“而上”二字。
<strong>因于寒，志欲如连枢，起居如惊，神气乃浮。</strong>
连，数也。枢，动也。和气行身，因伤寒气，则志欲不定，数动不住，故起居如惊，神魂飞扬也。
平按：《素问》“寒”下无“志”字；“连枢”作“运枢”，新校正云：“全元起本作连枢。”
<strong>因于暑，汗烦则喘喝，静则多言，体若燔炭，汗出如散。</strong>
喝，汉②曷反，呵也，谓喘呵出气声也。汗者，阴气也，故汗出即热去。今热，汗出而烦扰也。若静而不扰，则内热狂言。如此者，虽汗犹热。汗如沐浴，汗不作珠，故曰如散也。
平按：《素问》“如散”作“而散”。
②“汉”，萧本误作“漠”。今据仁和寺本改。
<strong>因于湿，首如裹攘，大筋濡短，小筋施长，施长者为痿。</strong>
如，而也。攘，除也。人有病热，用水湿头而以物裹人，望除其热，是则大筋得寒湿缩，小筋得热缓长。施，缓也，绝尔反。筋之缓疭，四肢不收，故为痿也。
平按：《素问》“裹”下有“湿热不”三字；“濡”作“”；“施”作“”；“小筋施长”下有“短为拘”四字；“为痿”上无“者”字。
<strong>因阳气为肿，四维相代，阳气而竭。</strong>
因邪气客于分肉之间，卫气壅遏不行，遂聚为肿。四时之气，各自维守，今四气相代，则卫之阳气竭壅不行，故为肿也。
平按：“因阳气为肿”《素问》作“因于气为肿”；“而竭”作“乃竭”。
<strong>阳气者，烦劳则张，精绝辟积，于夏使人前厥，</strong>
辟，稗尺反。夏日阳气盛时，入房过多，则阳虚起，精绝辟积，生前厥之病也。辟积，辟叠停废之谓也。前厥，即前仆也。
平按：“前厥”《素问》作“煎厥”。
<strong>目盲不可以视，耳闭不可以听，</strong>
精绝则肾腑足太阳脉衰，足太阳脉起目内眦，故太阳衰者即目盲也。精绝肾虚，则肾官不能听也。
<strong>溃溃乎若坏都，滑滑不止。</strong>
溃，胡对反。溃溃、滑滑，皆乱也。阳气烦劳，则精神血气乱，若国都亡坏，不可止也。一曰滑不正则。都，大也。言非直精神血气溃乱，四肢十二大骨痿疭不正也。
平按：“滑滑不止”《素问》作“汩汩乎不可止”。注“滑不正则”应作“都骨不正”。按：原钞“滑滑不止”右偏，有“滑滑不止，都骨不正”八小字。
<strong>阳气大怒，则形气而绝，血宛于上，使前厥，有伤于筋纵，</strong>
阴并于阳，盛怒则卫气壅绝，血之宛陈，上并于头，使人有仆，故曰前厥。并伤于筋，故痿疭也。
平按：“阳气”下《素问》有“者”字；“而绝”作“绝而”；“宛”作“菀”；“使前厥”作“使人薄厥”。
<strong>其若不容，而出汗偏阻，使人偏枯。</strong>
阻，坏也，慈吕反。容，缓也。阳气盛者必伤筋痿缓，其若不缓，则冷汗偏出坏身。偏枯，不随之病也，或偏枯疼者也。
平按：“而出汗偏阻”《素问》作“汗出偏沮”。
<strong>汗出见湿，乃生痤疽。</strong>
若汗遍身，见湿于风，即邪风客于肌肉，壅遏营卫，伤肉以生痤疽也。痤，痈之类，然小也，俗谓之疖子。久雍陷骨者，为痤疽也。
平按：《素问》“疽”作“疿”。
<strong>高粱之变，足生大丁，受如持虚。</strong>
膏粱血食之人，汗出见风，其变为病，与布衣不同，多足生大钉肿。膏粱身虚，见湿受病，如持虚器受物，言易得也。
平按：《素问》“膏”作“高”；“钉”作“丁”，新校正云：“按丁生之处，不常于足，盖谓膏粱之变，饶生大丁，非偏著足也。”又《素问》“持虚”下有“劳汗当风，寒薄为皶，郁乃痤”十一字。
<strong>阳气者，精则养神，柔则养筋。</strong>
卫之精气，昼行六腑，夜行五脏，令五神清明，行四肢及身，令筋柔弱也。
<strong>开阖不得，寒气从之，乃生大偻。</strong>
腠理有邪，开令邪出，则开为得也。腠理无邪，闭令不开，即阖为得也。今腠理开邪入，即便闭之，故不得也。寒邪入已，客于腰脊，以尻代踵，故曰大偻。偻，曲也，力矩反。
<strong>陷脉为瘘，流连肉腠。</strong>
寒邪久客不散，寒热陷脉以为脓血，流连在肉腠之间，故为瘘。
平按：“流”《素问》作“留”。
<strong>输气化薄，传为善畏，乃为惊骇。</strong>
输者，各系于脏，气化薄则精虚不守，故善畏而好惊也。
平按：《素问》“输”作“俞”；“乃”作“及”。
<strong>营气不顺，逆于肉理，乃生癕肿。</strong>
脉肉营气，为邪气伤，不得循脉阴阳相注，故逆于肉理，败肉即生痈也。
平按：《素问》“顺”作“从”；“癕”作“痈”。注“脉肉”，“肉”字别本作“内”。
<strong>魄汗不尽，形弱而气烁，穴输已闭，发为风疟，故风者，百病之始也。</strong>
魄，肺之神也。肺主皮毛腠理，人之汗者，皆是肺之魄神所营，因名魄汗。夏伤于暑，汗出不止，形之虚弱，气之衰损，淫邪藏于腠理，腠理已闭，至秋得寒，内外相感，遂成风疟而气烁，故邪风者百病始。烁，式药反，淫邪气。
平按：《素问》“不尽”作“未尽”。
<strong>清静则肉腠闭距，虽有大风苛毒，弗之能客，此因时之序也。</strong>
不为躁动，毛腠闭距，八风不能伤者，顺四时之序调养，故无病也。苛，害也，音柯。
平按：《素问》“距”作“拒”；“客”作“害”。
<strong>故人病久则传化，上下不并，良医弗为。</strong>
人病虽久，得有传变，上下阴阳不并，至其所王，必当自愈，故良医不为也。
平按：《素问》“病”上无“人”字。
<strong>故阳蓄积病死，而阳气当隔，隔者当泻，不亟正治，旦乃败亡。</strong>
故阳病者，蓄积不得传化，有其死期者，阳脉当隔，脉有隔之时，当即泻之，不急疗者，必当死也。隔，格也。亟，急也。
平按：“旦乃败亡”《素问》作“粗乃败之”，别本“旦”作“且”。注“疗者”，别本作“疗之”。
<strong>故阳气者，一日而主外，平旦人气生，日中而阳气隆，日西阳气已虚，气门乃开，是故暮而收距，毋扰筋骨，毋见雾露。</strong>
夫阳者，生气也。阴者，死气也。故阳气一日而主外，阴气一夜而主内。一日外者分为三时：平旦人气始生，为少阳也；日中人气隆盛，为太阳也；日西人气始衰，为虚阳也。阳气虚者，阴气即开也。阴气开者，即申酉戌，少阴生也，故暮须收距，无令外邪入皮毛也；亥子丑时，即至阴也，故至阴时无扰骨也；寅卯辰，即厥阴也，故厥阴时无扰于筋，见雾露也，阴衰见湿，因招寒湿病。
平按：《素问》“开”作“闭”。
<strong>反此三时，形乃困薄。</strong>
不顺昼夜各三时气以养生者，必为病困迫于身。薄，迫也。
<strong>岐伯曰：阴者，藏精而极起者也；阳者，卫外而为固者也。</strong>
五脏藏精，阴极而阳起也；六腑卫外，阳极而阴固也。故阴阳相得，不可偏胜也。
平按：《素问》“极起”作“起亟”。
<strong>阴不胜其阳，则其脉流薄，疾并乃狂。</strong>
阳胜，即人迎脉动，或停或速，是则阴并阳盛，发为狂病。
平按：《素问》“脉”上无“其”字。
<strong>阳不胜其阴，五脏气争，九窍不通。</strong>
阴胜，则脏气无卫，故外九窍闭而不通也。
平按：“五脏”上，《素问》有“则”字。
<strong>是以圣人陈阴阳，筋脉和同，骨髓坚固，气血皆顺，如是则外内调和，邪不能客①，耳目聪明，气立如故。</strong>
故圣人陈阴阳，使人调内外之气，和而不争也。
平按：《素问》“顺”作“从”；“外内”作“内外”；“客”作“害”。
①“客”，萧本误作“容”，今据仁和寺本改。
<strong>风客淫气，精乃亡，邪伤肝。</strong>
风客淫情之气，遂令阴盛，施精不已，故精亡也。肝脉循阴入肝，故精亡伤肝也。
平按：注“淫情”，“情”字别本作“精”。
<strong>因而饱食，筋脉横解，肠澼为痔。</strong>
澼，音僻，泄脓血也。肝主于筋，亦生于血，肝既伤已，又因饱食，谷气盛迫，筋脉解裂，广肠漏泄脓血，名之为痔也。
平按：“肠澼”，袁刻误作“伤澼”。
<strong>因而一饮，则逆气。</strong>
一者，大也。既已亡筋伤肝，又因大饮，则为逆气之病也。
平按：“一”《素问》作“大”。
<strong>因而强力，肾气乃伤，高骨乃坏。</strong>
亡精伤肝，复因力已入房，故伤肾也。肾以藏精主骨，肾伤则大骨坏也。高，大也。
<strong>凡阴阳之要，阳密阳固，而两者不和，若春无秋，若冬无夏，因而和之，是谓圣度。</strong>
腠理密不泄者，乃内阴之力也。五脏藏神固者，外阳之力也。故比四时和气，不得相无也。因四时和气和于身者，乃是先圣法度也。
平按：“阴密阳固”《素问》作“阳密乃固”。
<strong>故强不能，阴气乃绝，</strong>
阴气衰者，可以补阴，更强入房泻其阴，故阴气绝也。
平按：“故强不能”《素问》作“故阳强不能密”，袁刻于“能”下加一“密”字，与原钞不合。
<strong>因于露风，乃生寒热。</strong>
精亡肝伤，更得寒湿风邪，邪风成者为寒热病也。
平按：《素问》此段上有“阴平阳秘，精神乃治，阴阳离决，精气乃绝”四句。后二句，本书见下文。
<strong>是以春伤于风，邪气流连，乃为洞泄；夏伤于暑，秋为痎疟；秋伤于湿，气上逆而咳，发为痿厥，阴阳离决，精气乃绝；冬伤于寒，春乃病热。</strong>
洞，大贡反，疾流也。肺恶寒湿之气，故上逆咳也。至冬寒湿变热，四肢不用，名曰痿厥。二气离分不和，故精气绝也。
平按：《素问》“流连”作“留连”；“春乃病热”作
“春必温病”。
<strong>四时之气争，伤五脏也。</strong>
风寒暑湿，四时邪气争而不和，即伤五脏也。
<strong>阴之生，本在五味。</strong>
身内五脏之阴，因五味而生也。
平按：《素问》“生”上有“所”字。
<strong>阴之五官，阳在五味。</strong>
五脏，阴之官也。谓眼、耳、鼻、口、舌等五官之阳，本于五味者也。故五味内滋五脏，五官于是用强也。
平按：《素问》“官”作“宫”；“阳”作“伤”。
<strong>是故味过酸，肝气以津，肺气乃绝；</strong>
夫五味者，各走其脏，得中则益，伤多则损。故伤酸者，能令肝气下流，膀胱胞薄，遂成于癃漏泄病也。肺气克肝，今肝气津泄，则肺无所克，故肺气无用也。
平按：“肺”《素问》作“脾”。
<strong>味过于咸，则大骨气劳，短肌气抑；</strong>
咸以资骨，今咸过伤骨，则脾无所克，故肌肉短小，脾气壅抑也。
平按：《素问》“肌”下有“心”字。
<strong>味过苦，心气喘满，色黑，肾不卫；</strong>
苦以资心，今苦过伤心，喘满欧吐，则肾气无力，故色黑而不能卫也。
平按：《素问》“苦”作“甘”；“肾不卫”作“肾气不衡”。
<strong>味过于甘，脾气濡，胃气乃厚；</strong>
甘以资脾气，今甘过伤脾气濡，令心闷胃气厚盛也。
平按：《素问》“甘”作“苦”；“濡”上有“不”字。
<strong>味过于辛，筋脉沮弛，精神乃英。</strong>
辛以资肺，今辛多伤肺，肺以主气，筋之气坏，泄于皮毛也。心神克肺气沮泄，神气英盛，浮散无用也。
平按：“英”《素问》作“央”，王注作“久”字解。新校正谓：“此论味过所伤，不宜作精神长久解，央乃殃也，此古文简略，字多假借用也。”其说为长。
<strong>是故谨和五味，则骨正筋柔，气血以流，腠理以密。</strong>
谓五味各得其所者，则咸能资骨，故骨正也；酸能资筋，故筋柔也；辛能资气，故气流也；苦能资血，故血流也；甘能资肉，故腠理密也。
<strong>如是则气骨以精，谨道如法，长有天命。</strong>
谨，顺也。如是调养身者，则气骨常得精胜，上顺天道，如先圣法，则寿弊天地，故长有天命也。
平按：顾本《素问》“气骨”作“骨气”，赵府本仍作“气骨”。
阴阳杂说
平按：此篇，自篇首至“是谓得道”，见《素问》卷一第四《金匮真言论》。自“黄帝问于岐伯曰：人有四经”至“阴阳相过曰弹”，见《素问》卷二第七《阴阳别论》。自“凡痹”至“痹聚在脾”，见《素问》卷十二第四十三《痹论》。自“阴争于内”至末，见《素问•阴阳别论》。
<strong>黄帝问于岐伯曰：天有八风，经有五风，八风发邪气，经风触五脏。</strong>
八风，八正邪风也，正月朔日有此八风，发为邪气伤人者也。经风，八虚风也，谓五时八风，从虚乡来，触于五脏，舍之为病也。
平按：《素问》“问”下无“于岐伯”三字；“五风”下有“何谓？岐伯对曰”六字；“发邪”下无“气”字，有“以为”二字。注“八正”，袁刻作“八方”，按前《调阴阳篇》“虽有邪贼”句，杨注云：“虽有八正虚风，不能伤也。”依原钞作“八正”为是。
<strong>邪气发病，所谓得四时之脉者，</strong>
谓得四时相胜之脉以为候。
平按：《素问》“脉”作“胜”，别本亦作“胜”。
<strong>春胜长夏，长夏胜冬，冬胜夏，夏胜秋，秋胜春，所谓得四时之胜也。</strong>
谓天风、经风在身，邪气行于寸口，有相胜之候。
平按：《素问》无“得”字。
<strong>东风生于春，病在肝，输在颈项；</strong>
东风从春生已与肝为病者，肝之病气，运致于颈项，颈项为春也。
平按：注“运致”，别本作“逆致”。
<strong>南方风生于夏，病在心，输在胸胁；</strong>
胸胁当心，故为夏也。
<strong>西方风生于秋，病在肺，输在肩背；</strong>
肩背当肺，故为秋也。
<strong>北方风生于冬，病在肾，输在腰股；</strong>
腰股近肾，故为冬也。
<strong>中央为土，病在脾，输在脊，故精者身之本也。</strong>
脊膂当脾，故为仲夏也。土为五谷之精，以长四脏，故为身之本也。
平按：《素问》“输”作“俞”，下同；“南、西、北”下均无“方”字；“故精者，身之本也”句在后。
<strong>故春气者病在头，</strong>
在头颈项。
<strong>夏气者病在脏，</strong>
脏谓心腹。
<strong>秋气者病在肩背，</strong>
肩背为秋气也。
<strong>冬气者病在四肢。</strong>
冬为痹厥，多在四肢。
<strong>故春喜病鼽衄，</strong>
伤寒，春病在头，故喜鼽衄也。
<strong>夏喜病洞泄寒，</strong>
伤风，夏病在脏，故喜病洞泄寒中也。
平按：《素问》“寒”作“寒中”；“夏”作“长夏”，在仲夏之后。
<strong>仲夏喜病胸胁，</strong>
伤温，夏病在胸胁，故喜病胸胁。
<strong>秋喜病风疟，</strong>
仲夏伤暑者，秋喜病风疟也。
<strong>冬喜病痹厥。</strong>
伤湿，冬病故为痹厥。
<strong>故冬不按蹻，春不病鼽衄，春不病颈项，</strong>
夫冬伤寒气在于腠理者，以冬强勇按蹻，多劳困，腠理开，寒气入客。今冬不作按蹻，则无伤寒，至春不患热病鼽衄，故春不病颈项者也。蹻，几小反，强勇貌也。
平按：《素问》“鼽”上无“病”字。
<strong>夏不病洞泄寒中，仲夏不病胸胁，</strong>
春伤风时，多循于头，入于腑脏，故至夏日作飧泄寒中病也。所以春无伤风，即无夏飧泄之病，故至仲夏不病胸胁。
平按：《素问》“夏不病洞泄”作“长夏”，在“仲夏不病胸胁”下。
<strong>秋不病风疟，秋不病肩背胸胁，</strong>
仲夏不伤暑于胸胁，至秋无疟及肩背胸胁病也。
平按：《素问》无“秋不病肩背胸胁”句。
<strong>冬不病痹厥飧泄，而汗出藏于凊者，至春不病温。</strong>
冬病痹厥飧泄内虚，又因汗出，寒入藏于内，故至春病温，是为冬伤于寒，春为温病所由者也。
平按：“凊”《素问》作“精”。“藏于凊”上，《素问》有“夫精者，身之本也，
故”八字。
<strong>夏暑汗不出者，秋成风疟。</strong>
小寒入腠理，不得汗泄，至秋寒气感而成疟也。
<strong>此平人脉法地也。</strong>
平人脉法，要须知风、寒、暑、湿四气为本，然后候知弦、钩、毛、沉四时脉也。地，即本也。
平按：《素问》无“地”字。
<strong>岐伯曰：阴中有阴，阳中有阳。平旦至日中，天之阳，阳中之阳也；日中至昏，天之阳，阳中之阴也；</strong>
子午巳东，昼为阳也；卯酉巳北，夜为阴。故平旦至日中，阳中之阳也；日中至昏，阳中之阴也。
平按：“岐伯曰”《素问》作“故曰”；“昏”上有“黄”字。
<strong>合夜至鸡鸣，天之阴，阴中之阴也；鸡鸣至平旦，天之阴，阴中之阳也。</strong>
子午巳西，夜为阴；卯酉巳南，昼为阳。故合夜至鸡鸣，阴中之阴也；鸡鸣至平旦，阴中之阳也。
<strong>故人亦应之。</strong>
人同阴阳，故人亦有阳中之阳，阳中之阴，阴中之阴，阴中之阳也。
<strong>夫言人之阴阳，则外为阳，内为阴。</strong>
皮毛肤肉，在外为阳；筋骨脏腑，在内为阴。
<strong>言人身之阴阳，则背为阳，腹为阴。</strong>
背在胸上近头，故为阳也；腹在胸下近腰，故为阴也。
<strong>言人之身，五脏中之阴阳，则脏者为阴，腑者为阳；肺、肝、心、脾、肾，五脏皆为阴；胆、胃、大肠、小肠、三焦、膀胱，六腑皆为阳。</strong>
就身之中，五脏藏于精神为阴，六腑贮于水谷为阳也。
平按：《素问》“言人之身，五脏中之阴阳”作“言人身之脏腑中之阴阳”；“肺肝心脾肾”作“肝心脾肺肾”；“三焦”二字在“膀胱”下。
<strong>所以欲知阴中之阴而阳中之阳者何也？为冬病在阴，夏病在阳，春病在阴，秋病在阳。</strong>
所以须知阴阳相在者，以其四时风寒暑湿在阴阳也。何者？冬之所患咳嗽痹厥，得之秋日伤湿，阴也；夏之所患飧泻病者，得之春日伤风，阳也；春之所患温病者，得之冬日伤寒，阴也；秋之所患咳疟病者，得之夏日伤暑，阳也。
平按：注“咳疟”恐系“痎疟”之误，以上篇“夏伤于暑，秋为痎疟”也。
<strong>皆视其所在，为施针石。</strong>
视，瞻候也。宜以三部九候瞻知所在，然后命于针灸、砭石、汤药、导引，五立疗方，施之不误，使十全者也。
<strong>故背为阳，阳中之阳，心也；背为阳，阳中之阴，肺也；</strong>
心肺在隔已上，又近背上，所以为阳也。心以属火，火为太阳，故为阳中之阳也。肺以属金，金为少阴，故为阳中之阴也。
<strong>腹为阴，阴中之阴，肾也；腹为阴，阴中之阳，肝也；</strong>
肾肝居膈以下，又近下极，所以为阴也。肾以属水，水为太阴，故为阴中之阴也。肝以属木，木为少阳，故为阴中之阳也。
<strong>腹为阴，阴中之至阴，脾也。</strong>
脾居腹中至阴之位，以资四脏，故为阴中之阴。
<strong>此皆阴阳表里、外内左右、雌雄上下相输应也，故以应天之阴阳也。</strong>
五脏六腑，即表里阴阳也。皮肤筋骨，即内外阴阳也。肝肺所主，即左右阴阳也。牝脏牡脏，即雌雄阴阳也。腰上腰下，即上下阴阳也。此五阴阳，气相输会，故曰合于天也。
平按：《素问》“外内”作“内外”；无“左右上下”四字。
<strong>问曰：五脏应四时有放乎？答曰：有。东方青色，入通于肝，开窍于目，藏精于肝，</strong>
精，谓木精也，汁也，三合，藏之肝腑胆中也。
平按：《素问》“问曰”作“帝曰”；“有放乎”作“各有收受乎”。
<strong>其病发惊骇，</strong>
起怒亡魂，故惊骇也。
<strong>其味辛，</strong>
肝味正酸而言辛者，于义不通。有云：金克木为妻，故肝有辛气。
平按：《素问》“辛”作“酸”。注“而言辛”，袁刻作“有本言辛”。
<strong>其类草木，</strong>
五行各别多类，故五行中各①称类也。草木类同也。
①“各”字之旁，仁和寺本注一“别”字。
<strong>其畜鸡，其谷麦，其应四时，上为岁星，</strong>
春当岁星。
<strong>是以春气在头也，其音角，</strong>
头为身之初首，故春气在也。
<strong>其数八，</strong>
成数八。
<strong>是以知病在筋也，其臭臊。</strong>
是以②知筋位居春，故病在筋也。
②“以”，萧本在“故”字之后。查仁和寺本，此段注文作两行，“以”字在右行“是知”与左行“故病”四字中间，据文义，当在“是”字之后。
<strong>赤色入通于心，</strong>
火生于木，心又属火，火色赤，故通心。
平按：“赤色”上，《素问》有“南方”二字。
<strong>开窍于耳，</strong>
《九卷》云：心气通舌。舌既非窍，通于耳。
<strong>藏精于心，</strong>
心有七孔三毛，盛精汁三合。
<strong>故病在五脏，</strong>
心为五脏主，不得受于外邪，受外邪则五脏皆病也。
<strong>其味苦酸，</strong>
酸为苦母，并母言之，故有苦酸。
平按：《素问》无“酸”字。
<strong>其类火，其畜羊，其谷黍，</strong>
《九卷》云：黄黍味辛。苦味克辛，仍金火相济，故并言之。
<strong>其应四时，其星上为荧惑，</strong>
夏时上为荧惑。
<strong>以知病在脉也，</strong>
脉位居夏，故病在脉。
<strong>其音徵，其数七，</strong>
成数七也。
<strong>其臭焦。黄色入通于脾胃，</strong>
五色皆自通脏，不言其腑，此言腑者，以胃为四脏资粮，故兼言也。
平按：《素问》“黄色”上有“中央”二字；“脾”下无“胃”字。
<strong>开窍于口，藏精于脾，</strong>
精，脾中散膏半斤，主裹血，温五脏也。
<strong>故病在于舌本，</strong>
脾脉足太阳连舌本，故夏病在舌本也。
<strong>其味甘，其类土，其畜牛，其谷稷，其应四时，上为镇星，</strong>
其脾王四季，故季夏上为镇星。
<strong>故知病在肉也，其音宫，其数五，</strong>
脾肉在夏，故有病在肉。其数五，谓生数。
<strong>其臭香。白色入通于肺，开窍于鼻，藏精于肺，</strong>
精，肺液也。
平按：“白色”上《素问》有“西方”二字。
<strong>故病在于背，</strong>
肺为阳中之阴，在背，故病在背。
<strong>其味辛，其类金，其畜马，其谷稻，</strong>
《九卷》云：粳米味甘，黍味辛。此中稻辛。
<strong>其应四时，上为太白星，</strong>
秋时上为太白星。
<strong>故知病在皮毛，</strong>
皮毛在秋，故病在皮毛也。
<strong>其音商，其数九，其臭腥。</strong>
九为成数。
<strong>黑色入通于肾，开窍于二阴，</strong>
二阴，谓前后阴也。
平按：“黑色”上，《素问》有“北方”二字。
<strong>藏精于肾，</strong>
精，谓肾液。
<strong>病在于溪谷，其味咸，其类水，其畜豕，其谷豆，</strong>
肉之大会为谷，小会为溪。肉分之间，溪谷①之会，肾间动气为原气，在溪谷间，故冬病在也。
平按：《素问》“溪”下无“谷”字；“豕”作“彘”。
①“谷”，萧本误作“骨”，今据仁和寺本改。
<strong>其应四时，上为辰星，</strong>
冬时上为辰星。
<strong>以知病在骨，</strong>
骨气在冬，故病在骨。
<strong>其音羽，其数六，其臭腐。</strong>
六为成数。
<strong>岐伯曰：善为脉者，谨察五脏六腑逆顺，阴阳表里雌雄之纪，藏之心意，合之于精，非其人勿教，非其人勿授，是谓得道。</strong>
善候脉者，须察脏腑之气，有逆有顺，阴阳表里雌雄纲纪，得之于心，合于至妙，然后教于人。教于人之道，观人所能，妙知声色之情，可使瞻声察色，诸如是等，谓其人也。教，谓教童蒙也。授，谓授久学也。如是行者，可谓上合先圣人道也。
平按：《素问》“善”上有“故”字，无“岐伯曰”三字；“逆顺”二字作“一逆一从”四字；“合之于精”作“合心于精”。
<strong>黄帝问于岐伯曰：人有四经十二顺，</strong>
四经，谓四时经脉也。十二顺，谓六阴爻、六阳爻，相顺者也。
平按：《素问》“黄帝问”下无“于岐伯”三字；“顺”作“从”，下同。下有“何谓？岐伯对曰”六字。
<strong>四经应四时，十二顺应十二月，</strong>
肝、心、肺、肾四脉，应四时之气；十二爻，应十二月。
<strong>十二月应十二脉。</strong>
十二经脉也。
<strong>脉有阴阳，</strong>
十二经脉，六阴六阳。
<strong>知阳者知阴，知阴者知阳。</strong>
妙知人迎之变，即悬识气口；于气口之动，亦达人迎。
<strong>凡阳有五，五五二十五阳。</strong>
五脏之脉于五时见，随一时中即有五脉，五脉见时皆有胃气，即阳有五也。五时脉见，即有二十五阳数者也。
<strong>所谓阴者真脏，其见则为败，败必死。</strong>
于五时中，五脏脉见各无胃气，唯有真脏独见，此为阴也。
平按：“其”《素问》作“也”。又：《素问》“死”下有“也”字。注“为阴”，“为”字，袁刻作“所谓”二字。
<strong>所谓阳者，胃胞之阴阳。</strong>
胃胞之中，苞裹五谷，具五脏为粮，此则真脏阴为阳，故曰胃胞阴阳者也。
平按：《素问》“胞”作“脘”；“阳”上无“阴”字，下有“也”字。
<strong>别于阳者，知病之处；</strong>
阳，胃气也。足阳明脉通于胃，是以妙别阳明胃气，则诸脉受病所在并知之。
<strong>别于阴者，知死生之期。</strong>
妙别五脏之脉，即知死生有期。
<strong>三阳在头，三阴在手，</strong>
三阳行胃人迎之脉，在头；三阴行太阴寸口之脉，在手也。
<strong>所谓一也。</strong>
阴阳上下动如引绳，故曰一也。
<strong>别于阳者，知病忌时；</strong>
善别胃脉，即和胃气有无禁忌在于四时。
平按：注“和”，别本作“知”。
<strong>别于阴者，知死生之期。</strong>
善别手太阴脉，即知真脏脉之有无，死生之期。
<strong>谨熟阴阳，无与众谋。</strong>
谨能纯熟阴阳脉气之道，决于心者，不复有疑，故不与众人谋议也。
<strong>所谓阴阳者，去者为阴，至者为阳；动者为阳，静为阴；数者为阳，迟者为阴。</strong>
凡阴阳者，去、静与迟皆为阴，至、动与数皆为阳。
平按：《素问》“静”下有“者”字；“静者”句，在“动者”句上；“迟者”句，在“数者”句上。
<strong>凡持真脏之脉者，肝至悬绝九日死，</strong>
有本为十八日。
平按：《素问》“脏之”二字作“脉之脏”三字；“九”作“急十八”三字。
<strong>心至悬绝九日死，肺至悬绝十日死，肾至悬绝五日死，脾至悬绝四日死。</strong>
得真脏脉者死，然死之期，得五脏悬绝已去，各以其脏之气分昼日为数。脉至即绝，久而不来，故曰悬绝。
平按：《素问》“十日”作“十二日”；“五日”作“七日”。
<strong>问曰：二阳之病发心痹，有不得隐曲，女子不月，其传为息贲，三日者死不治。</strong>
二阳者，阳明也。阳明，谓手阳明大肠脉也，足阳明脉也。阳明所发，心痹等病也。隐曲，大小便。风消，谓风热病消骨肉也。息贲，贲，隔也，为隔息也。
平按：《素问》
“曰”上无“问”字；“痹”作“脾”；“息贲”下无“三日”二字。
<strong>曰：三阳为病，发寒热，下为癕肿，及为痿厥喘悁，其传为索泽，其传为颓疝。</strong>
三阳，太阳也，谓手太阳小肠脉也，足太阳膀胱脉也。太阳所发，寒热等病。悁，季绵反，忧患也。索，夺也。忧恚不已，传为夺人色润泽也。
平按：《素问》“喘悁”作“喘
”。
<strong>曰：一阳发病，少气喜咳喜泄，传为心瘛，其传为膈。</strong>
一阳，少阳也，手少阳三焦脉也，足少阳胆脉也。少阳发少气等病。隔，塞也。
平按：《素问》“喜”作“善”；“瘛”作“掣”。“少气”，原钞作“小气”，玩注宜作“少”，《素问》亦作“少”。又注“少阳”，“少”字原钞亦作“小”，恐系钞写之误，谨更正。
<strong>二阳一阴发病，生惊骇背痛，喜噫喜欠，名曰风厥。</strong>
二阳，阳明也。一阴，厥阴也，手厥阴心包脉也，足厥阴肝脉也。此二脉发惊骇等病，风厥也。
平按：《素问》“生”作“主”。
<strong>二阴一阳发病，喜胀心满喜气。</strong>
二阴，少阴也，手少阴心脉也，足少阴肾脉。少阴、少阳发喜胀等病。
平按：注“肾脉”下，袁刻有“一阳，少阳也”五字。
<strong>三阳三阴发病，为偏枯痿易，四肢不举。</strong>
三阳，太阳也。三阴，太阴也，手太阴肺脉也，足太阴脾脉也。太阴发偏枯等病也。
<strong>鼓一阳曰钩曰鼓，</strong>
一阳，少阳也。少阳脉至手太阴寸口，其脉鼓也。鼓，脉鼓劝也。一阳之鼓曰钩也。
平按：《素问》“钩”下无“曰”字。
<strong>一阴曰毛，</strong>
一阴，厥阴也。厥阴脉至之寸口曰毛，此阴脉，不称鼓也。有本：一曰阴曰毛也。
<strong>鼓阳胜隐曰弦，</strong>
脉鼓阳胜于隐曰弦。
平按：《素问》“隐”作“急”。别本“隐”上有“阴”字。
<strong>鼓阳至而绝曰石，</strong>
至者为阳也，鼓阳至绝曰石也。
<strong>阴阳相过曰弹。</strong>
阴阳之脉至寸口相击曰弹也。
平按：“弹”《素问》作“溜”。
<strong>凡痹之客五脏者，肺痹者，烦则满喘而欧。</strong>
邪气客肺及手太阴，故烦满喘欧也。
平按：《素问》“烦”下无“则”字；“欧”作“呕”。
<strong>心痹者不通，烦则下鼓，暴上气而喘，嗌干喜噫，厥气上则恐。</strong>
邪气客心及手太阳，故上下不通，烦则少腹故胀等病也。
平按：《素问》“不通”上有“脉”字；“则”上有“心”字；“喜”作“善”。注“少腹故胀”，“故”恐系“鼓”字之误。
<strong>肝痹者，夜卧则惊，多饮数小便，上为演坏。</strong>
邪气客肝及足厥阴脉，厥阴脉系目及阴，故卧惊数小便。演当涎，谓涎流坏中心也。
平按：“演坏”《素问》作“引如怀”三字。
<strong>肾痹者善胀，尻以伐踵，脊以伐项。</strong>
邪客肾及少阴之脉，故喜胀脊曲也。
平按：《素问》“善”作“喜”；两“伐”字均作“代”；“项”作“头”。“胀”下，袁刻有“足挛”二字，原钞无。
<strong>脾痹者，四肢懈惰，发咳欧汁，上为大寒。</strong>
邪客脾及足太阴脉，不得营于四肢，故令懈惰，又发脾咳，胃寒欧冷水也。
平按：《素问》“懈惰”作“解堕”；“欧”作“呕”；“寒”作“塞”。
<strong>大肠痹者，数饮出而不得，中气喘争，时发飧泄。</strong>
邪客大肠及手阳明脉，大肠中热，大便难，肺气喘争，时有飧泄也。
平按：《素问》“肠”上无“大”字；“出而”作“而出”。注“争”字，原钞作“年”，谨依经文作“争”。
<strong>胞痹者，少腹膀胱按之两髀若沃以汤，涩于小便，上为清涕。</strong>
膀胱盛尿，故谓之胞，即尿脬。脬，匹苞反。邪客膀胱及足太阳，膀胱中热，故按之髀热，下则小便有涩，上则鼻清涕出也。
平按：“少腹”，原钞作“少肠”，《素问》作“少腹”，袁刻作“小肠”，与原钞、《素问》均异，谨依《素问》作“少腹”。“两髀”《素问》作“内痛”，新校正云：“全元起本作两髀。”据此，则全元起本与此相合。“若沃以汤”，“汤”字原钞作“阳”，恐传写之误，谨依《素问》作“汤”，别本亦作“汤”。
<strong>阴气者，静则神脏，躁则消亡。</strong>
五脏之气，为阴气也；六腑之气，为阳气也。人能不劳五脏之气，则五神各守其脏，故曰神脏也。贼郎反。若怵惕思虑，悲哀动中，喜乐无极，愁忧不解，盛怒不止，恐惧不息，躁动不已，则五神消灭，伤脏者也。
<strong>饮食自倍，肠胃乃伤。</strong>
凡人饮食，胃实则肠虚，肠实则胃虚，肠胃更实更虚，故得气通，长生久视。若饮食自倍，则气不通，夭人寿命也，此则伤腑也。
<strong>淫气喘息，痹聚在肺；</strong>
淫，过也。喘息，肺所为也。喘息过者，则肺虚邪客，故痹聚也。
<strong>淫气忧思，痹聚在心；</strong>
忧思，心所为。忧思过者，则心伤邪客，故痹聚也。
<strong>淫气欧唾，痹病在肾；</strong>
欧唾，肾所为也。欧唾过者，则肾虚邪客，故痹聚也。
平按：“欧唾”《素问》作“遗溺”。
<strong>淫气渴乏，痹聚在肝；</strong>
肝以主血，今有渴乏，多伤血肝虚，故痹聚也。
平按：“渴乏”《素问》作“乏竭”。
<strong>淫气饥绝，痹聚在胃。</strong>
饥者，胃少谷也。饥过绝食则胃虚，故痹聚。
<strong>淫气雍塞，痹聚在脾。</strong>
谷气过塞，则实而痹聚于脾也。
平按：“饥绝”《素问》作“肌绝”，下无“痹聚在胃”、“淫气雍塞”二句。新校正云：“详从上凡痹客五脏者至此，全元起本在《阴阳别论》中，此王氏所移。”据此，则全元起本与《太素》同也。
<strong>阴争于内，阳扰于外，魄汗未藏，四逆而起，起则动肺，使人喘喝。</strong>
五脏为阴，内邪阴气以伤五脏，故曰争内；六腑为阳，外邪阳气以侵六腑，故曰扰外。皮毛腠理也，肺魄所主，故汗出腠理，名魄汗也。藏，犹闭也。阴阳争扰，汗出腠理未闭，寒气因入，四肢逆冷，内伤于肺，故使喘喝。喝，喘声，呼割反。
平按：《素问》“动”作“熏”；“喝”作“鸣”。
<strong>阴之所生，和本曰味。</strong>
五脏所生和气之本，曰五味也。
平按：《素问》“味”作“和”。
<strong>是故刚与刚，阳气破散，阴气乃消亡。</strong>
刚与刚，阳盛也。阳盛必衰，故破散也。无阳之阴，必消亡也。
<strong>淖则刚柔不和，经气乃绝。</strong>
淖，乱也，音浊。言阳散阴消，故刚柔不和，则十二经气绝也。
平按：《素问》此段下有“死阴之属，不过三日而死；生阳之属，不过四日而死”数句，本书在后。
<strong>岐伯曰：所谓生阳死阴者，肝之心谓之生阳，</strong>
木生火也。
<strong>心之肺谓之死阴，</strong>
火克金也。
<strong>肺之肾谓之重阴，</strong>
少阴重至阴也。
<strong>肾之脾谓之辟阴，死不治。</strong>
辟，重叠。至阴、太阴重也。
<strong>结阳者，肿四肢。</strong>
结，聚。
<strong>结阴者，便血一升，再结二升，三结三升。</strong>
血聚多至三升也。
<strong>阴阳结者针，多阴少阳曰石水，少腹肿。</strong>
少阴为水，故多字误耳①也。
平按：《素问》“结”下无“者”字；“针”作“斜”。“石”，原钞本作“右”，恐误，《素问》作“石”。“腹肿”二字，原钞缺左方，只余右方“复”、“重”二字，谨依《素问》作“腹肿”。
①“耳”，萧本无。今据仁和寺本补。
<strong>三阳结谓之消，</strong>
消渴、消中也。三阳，太阳。
平按：《素问》“三阳”作“二阳”。注“消渴”，“渴”字袁刻误作“浊”。
<strong>二阳结谓之隔，</strong>
便溲不通也。二阳，阳明也。
平按：《素问》“二”作“三”。
<strong>三阴结谓之水，</strong>
三阴，太阴。
<strong>一阴一阳结，谓之喉痹。</strong>
厥阴，少阳也。
<strong>阴搏阳别，谓之有子，</strong>②
阴脉聚，阳脉不聚也。
②“搏”，人卫本注曰：杨注训“聚”，疑当作“抟”。下同。
<strong>阴阳虚肠辟。</strong>
阴阳腑脏脉皆虚者，肠辟叠死。
平按：《素问》“辟”下有“死”字。
<strong>死阴之属，不过三日而死；生阳之属，不过四日而已。</strong>
阴阳死生期也。
平按：《素问》此数语在“经气乃绝”之下。“四日而已”，《素问》作“四日而死”，新校正云：“按别本作四日而生，全元起注本作四日而已，俱通。详上下文义，作死者非。”据此，则全元起注本与此正合，袁刻误作“四日而死”。
<strong>阳加于阴谓之汗，</strong>
加，胜之也。
<strong>阴虚阳搏谓之崩。</strong>
崩，下血也。
<strong>三阴俱搏，三十日夜半死。</strong>
太阴总得三阴之气。
平按：《素问》“三十”作“二十”。
<strong>二阴俱搏，十五日夕死。</strong>
少阴总得二阴之气。
平按：《素问》“十五”作“十三”；“夕”下有“时”字，别本亦有“时”字。
<strong>一阴俱搏，十日平旦死。</strong>
厥阴气皆来聚，故曰俱也。
平按：顾本《素问》无“平旦”二字，赵府本有。
<strong>三阳俱搏且鼓，三日死。</strong>
三阳之脉，聚而且鼓。
<strong>三阳三阴俱搏，心腹满，发尽不得隐曲，五日死。二阳俱搏，募病温，死不治，不过十日死。</strong>
阳明之气皆聚，则阳明募病。有本为幕也。
平按：《素问》“募”作“其”。
卷第四（佚）
（佚）
卷第五（卷首缺）
人合
平按：此篇自注文“不足二节，故得怀子也”以上，残脱不完，篇目亦不可考，故自“黄帝问于伯高曰”至“以抱人形”，谨从《灵枢》卷十第七十一《邪客篇》补入。自“天有阴阳”以下，至“天地相应者”，见《灵枢•邪客篇》。
<strong>黄帝问于伯高曰：愿闻人之肢节，以应天地奈何？伯高答曰：天圆地方，人头圆足方以应之。天有日月，人有两目；地有九州岛岛岛岛，人有九窍；天有风雨，人有喜怒；天有雷电，人有音声；天有四时，人有四肢；天有五音，人有五脏；天有六律，人有六腑；天有冬夏，人有寒热；天有十日，人有手十指；辰有十二，人有足十指，茎垂以应之，女子不足二节，以抱人形；</strong>[平按：以上从《灵枢•邪客篇》补入。]<strong>……不足二节，故得怀子也。</strong>
<strong>天有阴阳，人有夫妻；岁有三百六十五日，人有三百六十五节；</strong>[平按：《灵枢》“人”下有“有”字。]<strong>地有高山，人有肩膝；地有深谷，人有腋腘；</strong>
戈麦反，曲脚也。
<strong>地有十二经水，人有十二经脉；地有云气，人有卫气；地有草蔖，</strong>
千古反，草名也，又死草也。
平按：“云气”，原钞“云”字下半不全，只余上半雨字。按《素问•阴阳应象大论》云：“地气上为云。”此云“地有云气”，正合。袁刻因《灵枢》作“泉脉”，遂作“泉气”，恐误。“蔖”，《灵枢》作“蓂”。
<strong>人有毫毛；天有昼晦，人有卧起；天有列星，人有牙齿；地有小山，人有小节；地有山石，人有高骨；地有林木，人有募筋；地有聚邑，人有肉；岁有十二月，人有十二节；地有时不生草，人有毋①子。此人所以与天地相应者。</strong>
幕，当为膜，亦幕覆也。膜筋，十二经筋及十二筋之外裹膜分肉者，名膜筋也。人身上有二十六形，应天地之形也。
平按：《灵枢》“齿牙”作“牙齿”；“时”上有“四”字。
①“毋”，萧本误作“母”。今据仁和寺本改。
阴阳合
平按：此篇自篇首至“此之谓也”，见《灵枢》卷七第四十一《阴阳系日月篇》。篇中间自“在上者为阳”至“苍色”一段经文，杨注原钞残阙，平于日本仁和寺宫御藏本残卷十三纸中检出，证以《灵枢•阴阳系日月篇》经文，补入“生于火，故”及“有肝，肝者”之间，而此篇缺处复完，亦幸事也。自“此之谓也”下“黄帝曰”至末，见《素问》卷二第六《阴阳离合论》，又见《灵枢》卷二第五《根结篇》，又见《甲乙经》卷二第五。
<strong>黄帝曰：余闻天为阳，地为阴，日为阳，月为阴，其合之于人奈何？岐伯曰：腰以上为天，腰以下为地，故天为阳，地为阴。</strong>
夫人身阴阳应有多种：自有背腹上下阴阳，有脏腑内外阴阳，有五脏雄雌阴阳，有身手足左右阴阳，有腰上下天地阴阳也。
<strong>足之十二脉，以应十二月，月生于水，故在下者为阴；</strong>
腰下为地，故两足各有三阴三阳，应十二月，故十二脉也。人身左右随是一边即有十二脉者，天地通取也。月为太阴之精，生水在地，故为阴也。
平按：《灵枢》“足”上有“故”字；“腰”上有“经”字。
<strong>手之十指，以应十日，日生于火，故在上者为阳。</strong>
日为太阳之精，生火在天，故为阳也。
平按：“日生于火”《灵枢》作“日主火”。
<strong>黄帝曰：合之于脉奈何？岐伯曰：寅者正月，生阳也，主左足之少阳；未者六月，主右足之少阳；卯者二月，主左足之太阳；午者五月，主右足之太阳；辰者三月，主左足之阳明；巳者四月，主右足之阳明。此两阳合于前，故曰阳明。</strong>
从寅至未六辰为阳，从申至丑六辰为阴。十一月一阳生，十二月二阳生，正月三阳生。三阳已生，能令万物生起，故曰生阳。生物阳气，正月未大，故曰少阳；六月阳气已少，故曰少阳。二月阳气已大，故曰太阳；五月阳气犹大，故曰太阳。三月、四月二阳合明，故曰阳明也。
平按：“正月”下《灵枢》有“之”字。
<strong>申者七月，生阴也，主右足之少阴；丑者十二月，主左足之少阴；酉者八月，主右足之太阴；子者十一月，主左足之太阴；戌者九月，主右足之厥阴；亥者十月，主左足之厥阴。此两阴交尽，故曰厥阴。</strong>
五月一阴生，六月二阴生，七月三阴生。三阴已生，能令万物始衰，故曰生阴。生物七月阴气尚少，故曰少阴；十二月阴气已衰，故曰少阴。八月阴气已大，故曰太阴；十一月阴气犹大，故曰太阴。九月、十月二阴交尽，故曰厥阴。厥，尽也。
平按：“七月”下，《灵枢》有“之”字。
<strong>甲主左手之少阳，己主右手之少阳。乙主左手之太阳，戊主右手之太阳。景主左手之阳明，丁主右手之阳明。此两火并合，故为阳明。</strong>
甲、乙、景、丁、戊、己，为手之阳也；庚、辛、壬、癸，为手之阴也。甲己①为少阳者，春气浮于正月，故曰少阳；己为夏阳将衰，故曰少阳。甲在东方，故为左也；己在中宫，故为右也。乙戊为手太阳者，乙为二月，阳气已大，故曰太阳；戊夏阳盛，故为太阳。乙在东方，戊在中宫，故有左右也。景丁为阳明者，景为五月，丁为六月，皆是南方火也，二火合明，故曰阳明也。
平按：“景”《灵枢》作“丙”，唐人避太祖讳“丙”为“景”，犹讳“渊”为“泉”也。注“夏阳将衰”，“夏”、“衰”二字因虫蚀不全，玩其剩处，与“夏”、“衰”二字相近，证以上注“阳气已少，故曰少阳；阴气已衰，故曰少阴”，于义亦合，谨拟作“夏”、“衰”二字。
①“己”，萧本原作“乙”，今据仁和寺本改。
<strong>庚主右手之少阴，癸主左手之少阴。辛主右手之太阴，壬主左手之太阴。故足之阳者，阴中之少阳也；足之阴者，阴中之太阴也。</strong>
庚癸为少阴者，十二辰为地，十干为天，天中更有阴阳，故甲乙等六为阳，庚辛等四为阴。庚为七月申，阴气未大，故曰少阴；癸为十二月丑，阴气将终，故曰少阴。辛壬为太阴者，辛为八月酉，阴气已大，故曰太阴；壬为十一月子，阴气盛大，故曰太阴。心主厥阴之脉，非正心脉，于十干外，无所主也。足为阴也，足之有阳，阴中少也；足之有阴，阴中大也。
平按：注“八月”下原缺一字，证以上注“七月申”，则此八月应是“酉”字，谨拟作“酉”。又注“十干”，“干”字原缺右方②，疑是“干”字，谨拟作“干”。
②“干”字，原各本均为繁体字，作“乾”。
<strong>手之阳者，阳中之太阳也；</strong>
手之六阳，乃是腰以上阳中之阳，故曰太阳。
<strong>手之阴者，阳中之少阴也。</strong>
手之六阴，乃是腰以上阳中之阴，阳大阴少，故曰少阴。
<strong>腰以上者为阳，腰以下者为阴。</strong>
此上下阴阳也。
<strong>其于五脏也，心为阳中之太阳，肺为阳中之少阴，</strong>
以上，上下阴阳，此为五脏阴阳。心、肺居鬲以上为阳，肝、脾、肾居鬲以下为阴。故阳者呼，心与肺也；阴者吸，脾与肾也。心肺俱阳，心以属火，故为阳中太阳也；心肺俱阳，肺以属金，故为阳中少阴也。
平按：注“阴者吸”，“者”字原缺，据上文“阳者呼”，当是“者”字，谨拟作“者”。
<strong>肝为阴中之少阳，脾为阴中之至阴，肾为阴中之太阴。</strong>
三脏居鬲以下为阴，肝脏属木，故为阴中少阳也。脾在鬲下属土，耳以居下，故为阴中至阴。肾下属水，故为阴中之太阴也。
平按：《素问•六节藏象论》谓：“肺为阳中之太阴，肾为阴中之少阴，肝为阳中之少阳。”新校正引《太素》“肺为阳中之少阴，肾为阴中之太阴，肝为阴中之少阳”，以证《素问》王注之失，其说甚详，检《素问》卷三第九《六节藏象论》王注下新校正自知。
<strong>黄帝曰：以治之奈何？岐伯曰：正月、二月、三月，人气在左，无刺左足之阳；</strong>
春之三月，人三阳气在左足王处，故不可刺也。
<strong>四月、五月、六月，人气在右，无刺右足之阳；</strong>
夏之三月，人三阳气在右足王处，故不可刺也。
<strong>七月、八月、九月，人气在右，无刺右足之阴；</strong>
秋之三月，人三阴气在右足王处，故不可刺也。
<strong>十月、十一月、十二月，人气在左，无刺左足之阴。</strong>
冬之三月，人三阴气在左足王处，故不可刺也。
<strong>黄帝曰：五行以东方甲乙木主春，春者苍色，苍色有肝，肝者主足厥阴也。今乃以甲为左手少阳，不合于数，何也？岐伯曰：此天地之阴阳也，非四时五行之以次行也。且夫阴阳之者，有名而无形，故数之可十，离之可百，散之可千，推之可万，此之谓也。</strong>
五行次第阴阳，以甲为厥阴，上下天地阴阳，以甲为阳者，良以阴阳之道无形无状，裁成造化，理物无穷，可施名以名实，故数之可十，推之可万也。
平按：《灵枢》“主春”作“王春”；“苍色”二字不重；“有肝”作“主肝”；“主足厥阴”作“足厥阴”，无“主”字。“可十”，“十”字原缺，原校补。“推之”，“推”字袁刻误作“椎”，注同，谨更正。
<strong>黄帝曰：余闻天为阳，地为阴，日为阳，月为阴，三百六十五日成一岁，人亦应之。今闻三阴三阳，不应阴阳，其故何也？</strong>
三阴三阳之数各三，不应天地日月阴阳二数何也？黄帝非不知之，欲因问广衍阴阳变化无穷之数也。
平按：《素问》“黄帝”下有“问”字；“六十”下无“五”字；“今”下无“闻”字。
<strong>岐伯曰：阴阳者，数之可十，离之可百，散之可千，推之可万，万之大不可胜数也，然其要一也。</strong>
言阴阳之理，大而无外，细入无间，毫末之形，并阴阳彫刻，故其数者，不可胜数也。故阴中有阴，阳中有阳，阳中有阴，阴中有阳。然则混成，同为一气，则要一也。
平按：《素问》“岐伯”下有“对”字；“离”作“推”；“散”作“数”。
<strong>天覆地载，万物方生也。</strong>
二仪合气也。
<strong>未出地者，命曰阴处，名曰阴中之阴；</strong>
辨阴阳，所谓雄雌者也。人之与物，未生以前，合在阴中，未出地也。未生为阴，在阴之中，故为阴中之阴也。
<strong>则出地者，命曰阴中之阳。</strong>
所生已生曰阳，初生未离于地，故曰阴中之阳也。
<strong>阳予之正，阴为之主。</strong>
阳气以为人物生正，阴气以为人物养主也。
<strong>故生因春，长因夏，收因秋，藏因冬，失常则天地四塞。</strong>
一气离为阴阳，以作生养之本，复分四时，遂为生长收藏之用，终而复始，如环无端，谓之常也。若失其常，四时之施，壅塞不行也。
平按：注“施”，袁刻作“弛”。
<strong>阴阳之变，其在人者，亦数之可散也。</strong>
散，分也。阴阳之变，俱通内外，外物既尔，内身之变，亦可分为众可胜数也。
<strong>黄帝曰：愿闻三阴三阳之离合也。</strong>
别为三阴三阳，推之可万，故为离也。唯一阴一阳，故为合也。
<strong>岐伯曰：圣人南面而立，</strong>
古者圣人欲法天、地、人三才形象，处于明堂，南面而立，以取法焉也。
<strong>前曰广明，后曰太冲，太冲之地，名曰少阴，</strong>
圣人中身以上，阳明为表在前，故曰广明。太阴为里在后，故广明下名曰太阴。冲脉在太阴之下，故称后曰太冲。太冲脉下，次有少阴，故曰少阴为地，以肾最居下故也。
<strong>少阴之上，名曰太阳，</strong>
太阳即足太阳，是肾之腑膀胱脉也。脏阴在内，腑阳居外，故为上者也。
<strong>太阳根于至阴，结于命门，</strong>
至阴，是肾少阴脉也，是阴之极，阳生之处，故曰至阴。太阳接至阴而起，故曰根于至阴。上行络项，聚于目也。结，聚也。
平按：《素问》“根”下有“起”字。
<strong>名曰阴中之阳。</strong>
少阴水中而有此阳气，故曰阴中之阳也。
<strong>中身而上，名曰广明，广明之下，名曰太阴，</strong>
身中表之上，名曰广明。脾脏足太阴脉从足至舌下，太阴脉在广明里，故为下也。广明为表，故为上也。
<strong>太阴之前，名曰阳明。阳明根起于厉兑，结于颡大，</strong>
阳明脾腑之脉，在太阴表前，从足指厉兑，上行聚于颡上额颅。颡，额也，苏荡反。
平按：“结于颡大”，《素问》无此句，《灵枢》作“结于颡大，颡大者钳耳也”，《甲乙经》作“结于颃颡，颃颡者钳大，钳大者耳也”，原钞本作“颡大”，又本书卷十《经脉根结》亦作“颡大”，袁刻作“颡上”。
<strong>名曰阴中之阳。</strong>
人腹为阴，阳明从太阴而起，行于腹阴，上至于颡，故为阴中阳。
<strong>厥阴之表，名曰少阳，少阳根起于窍阴，结于窗笼，名曰阴中之少阳。</strong>
厥阴之脉，起于足大指丛毛之上，循阴股上注于肺，阴脏行内也。少阳肝腑之脉，起足窍阴，上聚于耳，为表阳腑也。以少阳属木，故为阴中少阳也。
平按：《素问》无“结于窗笼”四字。
<strong>是故三阳之离合也，太阳为关，阳明为阖，少阳为枢。</strong>
三阳离合为关、阖、枢，以营于身也。夫为门者具有三义：一者门关，主禁者也。膀胱足太阳脉主禁津液及于毛孔，故为关也；二者门阖，谓是门扉，主关闭也。胃足阳明脉令真气止息，复无留滞，故名为阖也；三者门枢，主转动者也。胆足少阳脉主筋，纲维诸骨，令其转动，故为枢也。
平按：“太阳为关”，“关”字《甲乙经》、《素问》、《灵枢》均作“开”。日本钞本均作“閞”，乃“关”字省文。玩杨注“门有三义，一者门关，主禁者也。”“主禁”之义，“关”字为长，若“开”字，则说不去矣。再考《灵枢•根结篇》及《甲乙经•经脉根结篇》，于“太阳为开”之上均有“不知根结，五脏六腑折关败枢开阖而走”之文，本书卷十《经脉根结》与《灵枢》、《甲乙》同，则是前以关、枢、阖三者并举，后复以为关、为阖、为枢分析言之，足证明后之“为关”“关”字，即前之“折关”“关”字无疑矣。下“太阴为关”与此同义，不再举。再按：嘉祐本《素问》新校正云：“《九墟》太阳为关。”作“关”。
<strong>三经者，不得相失，搏①而勿传，命曰一阳。</strong>
惟有太阳关者，则真气行止留滞，骨摇动也。惟有阳明阖者，则肉节败、骨动摇也。惟有少阳枢者，则真气行止留滞，肉节内败也。相得各守所司，同为一阳之道也。搏，相得也。传，失所守也。
平按：“传”《素问》作“浮”。
①“搏”，人卫本注曰：“搏，杨注训为“相得”，后文训为“聚”，疑当作“抟”。”
<strong>愿闻三阴。岐伯曰：外者为阳，内者为阴。然则中为阴，其冲在下者，名曰太阴，太阴根起于隐白，结于太仓，名曰阴中之阴。</strong>
冲在太阴之下，少阴脉上。足太阴脉从隐白而出，聚于太仓，上至舌本。是脾阴之脉，行于腹阴，故曰阴中之阴也。
平按：《素问》“隐”上有“于”字；“隐白”下无“结于太仓”四字。
<strong>太阴之后，名曰少阴。少阴根起于涌泉，结于廉泉，名曰少阴。</strong>
肾脉足少阴，从足小指之下，入涌泉，上行聚于廉泉，至于舌本也。
平按：《素问》无“结于廉泉”四字；“名曰少阴”，作“名曰阴中之少阴”。
<strong>少阴之前，名曰厥阴，厥阴根起于大敦，结于玉英，</strong>
肝脉足厥阴在少阴前，起于大指丛毛之上，入大敦，聚于玉英，上头与督脉会于颠，注于肺中也。
平按：《素问》无“结于玉英”四字。
<strong>阴之绝阳，名曰阴之绝阴。</strong>
无阳之阴，是阴必绝，故曰阴之绝阴。
<strong>是故三阴之离合也，太阴为关，厥阴为阖，少阴为枢。</strong>
三阳为外门，三阴为内门。内门亦有三者：一者门关，主禁者也。脾脏足太阴脉主禁水谷之气，输纳于中不失，故为关也。二者门阖，主开闭者也。肝脏足厥阴脉主守神气出入通塞悲乐，故为阖也。三者门枢，主动转也。肾脏足少阴脉主行津液，通诸津液，故为枢者也。
<strong>三经者，不得相失也，搏②而勿沉，名曰一阴。</strong>
三阴，经脉也。三阴之脉，搏聚而不偏沉，故得三阴同一用也。
②“搏”，人卫本注曰：杨注训“聚”，疑当作“抟”。
<strong>阴阳钟钟也，传为一周，</strong>
钟钟，行不止住貌。营卫行三阴三阳之气，相注不已，传行周旋，一日一夜五十周也。
平按：《素问》“钟钟”作“”；“传”字上无“也”字，有“积”字。
<strong>气里形表而相成者也。</strong>
五脏之气在里，内营形也；六腑之气在表，外成形者也。
平按：“而相成者也”《素问》作“而为相成也”。
四海合
平按：此篇自篇首至末，见《灵枢》卷六第三十三《海论》。自“人亦有四海”至“逆者必败”，见《甲乙经》卷一第八，惟文法微有不同。
<strong>黄帝问岐伯曰：余闻刺法于夫子，夫子之所言，不离于营卫血气。夫十二经脉者，内属于腑脏，外络于支节，子乃合之于四海何乎？</strong>
血，谓十二脉中血也。气，谓十二脉中当经气也。
平按：《灵枢》“问”下有“于”字；“支”作“肢”；“四海”下无“何”字。
<strong>岐伯曰：人亦有四海十二经水。十二经水者，皆注于海。海有东西南北，命曰四海。黄帝曰：以人应之奈何？岐伯曰：人亦有四海。黄帝曰：请闻人之四海。岐伯曰：人有髓海，有血海，有气海，有水谷之海，凡此四者，所以应四海者也。</strong>
十二经水者，皆注东海，东海周环，遂为四海。十二经脉皆归胃海，水谷胃气环流，遂为气血髓骨之海故也。水谷之海，比于东海也。
平按：《灵枢》“以人应之奈何”下，无“岐伯曰：人亦有四海。黄帝曰：请闻人之四海”十七字。
<strong>黄帝曰：远乎哉！夫子之合人天地四海也，愿闻应之奈何？岐伯曰：必先明知阴阳表里营输所在，四海定矣。</strong>
胃脉以为阳，表也；手太阴、足少阴脉为阴，里也；冲脉为十二经脉及络脉之海，即亦表亦里也。
平按：“营”《灵枢》作“荥”。
<strong>黄帝曰：定之奈何？岐伯曰：胃者为水谷之海，其输上在气街，下至三里；</strong>
胃盛水谷，故名水谷之海。胃脉，足阳明也。足阳明脉过于气街、三里，其气上下输此等穴也。
平按：《甲乙》“输”作“腧”，下同，不再举。
<strong>冲脉者，为十二经之海，其输上在于大杼，下出于巨虚之上下廉；</strong>
冲脉管十二经脉。大杼是足太阳、手太阳脉所发之穴。巨虚上下廉，则足阳明脉所发之穴。此等诸穴，皆是冲脉致气之处，故名输也。
<strong>膻中者，为气之海，其输上在柱骨之上下，前在于人迎；</strong>
膻，胸中也，音檀。食入胃已，其气分为三道，有气上行经隧，聚于胸中，名曰气海，为肺所主。手阳明是肺腑脉，行于柱骨上下，入缺盆，支者上行至鼻，为足阳明，循颈下人迎之前，皆是膻中气海之输也。
<strong>脑为髓之海，其输上在其盖，下在风府。</strong>
胃流津液，渗入骨空，变而为髓，头中最多，故为海也。是肾所生①，其气上输脑盖百会之穴，下输风府也。
①“生”，人卫本注曰：前段杨注“气海为肺所主”，疑此“生”字亦当作“主”。
<strong>黄帝曰：凡此四海者，何利何害？何生何败？岐伯曰：得顺者生，得逆者败；知调者利，不知调者害。</strong>
得生得败，言逆顺，天也；为利为害，言调不，人也。
<strong>黄帝曰：四海之逆顺奈何？岐伯曰：气海有余者，气满胸中，急息面赤；气海不足，则气少不足以言。</strong>
有余，谓邪气益真气也。面赤，谓气上冲面，阳脉盛也。
平按：“急息”《灵枢》作“悗息”，《甲乙》作“悗急息”。
<strong>血海有余者，则常想其身大，怫然不知其所病；血海不足，则常想其身小，狭然不知其所病。</strong>
血多脉盛，故神想见身大也。怫，扶弗反，怫郁不安，不知所苦也。
平按：“怫”下，《甲乙》有“郁也”二字。
<strong>水谷之海有余者，则腹满胀；水谷之海不足，则饥不受谷食。髓海有余者，则轻劲多力，自过其度；髓海不足，则脑转耳鸣，胫痠眩</strong><strong>，目无所见，懈殆安卧。</strong>
脑减不满颅中，故脑易转，喜耳鸣也。髓不满胫中，故胻痠疼也。脑虚少，筋肉血等精液不足，故眩冒无所见也。髓虚，四肢腰无力，故懈怠安卧也。痠，息官反。眩，元遍反，瞑目乱也。，亡到反，覆也。
平按：“满胀”《甲乙》作“胀满”。“胻”《灵枢》作“胫”，《甲乙》作“胫胻”。“”《灵枢》、《甲乙》均作“冒”；“殆”均作“怠”。注“腰”下一字原缺，袁刻作“脊”。
<strong>黄帝曰：余已闻逆顺，调之奈何？岐伯曰：审守其输而调其虚实，毋犯其害，顺者得复，逆者必败。黄帝曰：善。</strong>
输，谓四海之输。
平按：“毋”字原缺下半，《灵枢》、《甲乙》均作“无”，应是“毋”字。《甲乙》无“黄帝曰：善”四字。
十二水
平按：此篇见《灵枢》卷三第十二《经水篇》，又见《甲乙经》卷一第七，惟文法略异。
<strong>黄帝问于岐伯曰：经脉十二者，外合于十二经水，而内属于五脏六腑。</strong>
天下凡有八十一州，此中国，州之一也，名为赤县神州。每一州之外，有一重海水环之，海之外，有一重大山绕之，如此三重海，三重山，环而围绕，人居其内，名曰一州。一州之内，凡有十二大水，自外小山、小水不可胜数。人身亦尔，大脉总有十二，以外大络、小络亦不可数。天下八十一州之中，唯取中国一州之地，用法人身十二经脉内属脏腑，以人之生在此州中，禀此州地形气者也。
<strong>夫十二经水者，其大小、深浅、广狭、远近各不同，五脏六腑之高下、小大，受谷之多少亦不等，相应奈何？</strong>
问其十二经脉取法所由也。
<strong>夫经水者，受水而行之；</strong>
此问其脏腑经络各有司主调养所由。十二经水，各从其源受水，输之于海，故曰受水行也。
<strong>五脏者，合神气魂魄而藏；</strong>
五脏合五神之气，心合于神，肝合于魂，肺合于魄，脾合于营，肾合于精，五脏与五精神气合而藏之也。
平按：“藏”下，《灵枢》、《甲乙》均有“之”字，袁刻同。
<strong>六腑者，受谷而行之，受气而扬之；</strong>
胃受五谷成熟，传入小肠，小肠盛受也。小肠传入大肠，大肠传导也。大肠传入广肠，广肠传出也。胃下别汁，出膀胱之胞，传阴下泄也。胆为中精，有木精三合，藏而不泻。此即腑受谷行之者也。五腑与三焦共气，故六腑受气，三焦行之为原，故曰扬也。
平按：注“成熟”，“熟”字袁刻误作“热”。“别汁，出膀胱”五字，原缺不完，平细玩虫蚀剩处，与此五字相近，谨拟作此，袁刻作“膀胱，膀胱”四字。
<strong>经脉者，受血而营之。合而以治奈何？刺之深浅，灸之壮数，可得闻乎？</strong>
营气从中焦，并胃口出上焦之后，所谓受气，泌糟粕，①津液，化津液精微，注之肺脉中，化而为血，流十二脉中，以奉生身，故生身之贵，无过血也。故营气独行于十二经，导营身，故曰营气。营气行经，如雾者也。经中血者，如渠中水也。故十二经受血各营也。
平按：注“津液：上一字，下半虫蚀不全，袁刻作“成”，细玩上半剩处，确非成字，宜空一格。
①“”，人卫本注曰：据本书卷十二首篇，当作“承”，与日抄本残存字形相合。
<strong>岐伯答曰：善乎哉问也。天至高不可度，地至广不可量，此之谓也。且夫人生天地之间，六合之内，此天之高，地之广，非人力所能度量而至也。若夫八尺之士，皮肉在此，外可度量切循而得也，死可解部而视也。</strong>
二仪之大，人力不可度量。人之八尺之身，生则观其皮肉，切循色脉，死则解其身部，视其脏腑，不同天地，故可知也。
平按：“外可度量”，袁刻于“外”下增“生”字，不合，《灵枢》亦无。“部”《灵枢》作“剖”。
<strong>其脏之坚脆，腑之大小，谷之多少，脉之长短，血之清浊，气之多少，十二经之多血少气，与其少血多气，与其皆多血气，与其皆少血气，皆有大数。其治以针艾，各调其经气，固其常有合乎？</strong>
夫人禀气受形，既有七种不同，以针艾调养固有常契，不可同乎天地无度量也。
<strong>黄帝曰：余闻之快于耳，不解于心，愿卒闻。</strong>
快于耳，浅知也；解于心，深识也。
平按：“卒闻”下，《灵枢》有之字。
<strong>岐伯答曰：此人之所以参天地而应阴阳，不可不察。</strong>
正以天地不可度量，人参天地，故不可不察也。
<strong>足太阳，外合于清水，内属于膀胱。</strong>
清水出魏郡内黄县，南经清泉县，东北流入河也。
平按：“膀胱”下，《灵枢》、《甲乙》均有“而通水道焉”五字，本书在后。
<strong>足少阳，外合于渭水，内属于胆。</strong>
渭水出陇西首阳县乌鼠同穴山，东北至华阴入河，过郡四，行一千八百七十里，雍州浸也。
<strong>足阳明，外合于海水，内属于胃。</strong>
海，晦也，言其水广博，望之晦闇，不测崖际，故曰海也。海，即四海也。足阳明脉血气最多，合之四海，众水之长也。
<strong>足太阴，外合于湖水，内属于脾。</strong>
湖当为虖，虖陀水出代郡卤城县，东流过郡九，行千三百四十里，为并州川。一解云：湖当为沽，沽水出渔阳郡，东南入海，行七百五十里。此二水亦得为合也。
平按：“虖”，袁刻作“雩”。
<strong>足少阴，外合于汝水，内属于肾。</strong>
汝水出汝南郡定陵县高陵山，东南流入淮，过郡四，行一千三百四十里也。
<strong>足厥阴，外合于沔水，内属于肝。</strong>
沔，绵善反。沔水出武郡番家①山，东流入江也。
平按：“沔”《灵枢》、《甲乙》均作“渑”。注“武郡”，“武”字原钞作“武”，袁刻作“南郡”，考《水经注》“沔水出武都沮县狼谷”，应作“武”。
①“家”，萧本原作“冢”。今据仁和寺本改。
<strong>手太阳，外合于淮水，内属于小肠，而通水道焉。</strong>
淮水出南阳郡平武县桐柏山，东南流入海，过郡四，行三千二百四十里也。
<strong>手少阳，外合于漯水，内属于三焦。</strong>
漯，汤合反。漯水出平原郡，东北流入于海。又河内亦有漯水，出王屋山，东南流入河。此二水并得为合也。
<strong>手阳明，外合于江水，内属于大肠。</strong>
江水出蜀岷山郡升迁县，东南流入海，过郡九，行七千六百六十里也。
平按：注“升迁”，原钞作“外迁”，据《水经注》应作“升”。
<strong>手太阴，外合于河水，内属于肺。</strong>
河水出昆仑山东北隅，便潜行至葱岭于阗国，到积石山，东北流入海，过郡十六，行九千四百里也。
<strong>手太阴，外合于济水，内属于心。</strong>
济水出河东恒县，至王屋山，东北流入于河。
<strong>手心主，外合于漳水，内属于心包。</strong>
漳水，清漳水也，出上党沽县西北少山，东流合浊漳入于海。一②解是浊漳，浊漳出于上党长子县西发鸠山，东流入海也。
②“一”字，萧本脱。今据仁和寺本补入。
<strong>凡此五脏六腑十二经水者，皆外有源泉而内有所禀，此皆外内相贯，如环无端，人经亦然。</strong>
十二经水，如江出岷山，河出昆仑，即外有源也。流入于海，即内有所禀也。水至于海已，上为天河，复从源出，流入于海，即为外内相贯，如环无端也。人经亦尔，足三阴
脉从足指起，即外有源也。上行络腑属脏，比之入海，即内有所禀也。以为手三阴脉，从胸至手，变为手三阳脉，从手而起，即外有源也。上行络脏属腑，即内有所禀也。上头以为足三阳脉，从头之下足，复变为足三阴脉，即外内相贯，如环无端也。
平按：“外内”《灵枢》、《甲乙》作“内外”。
<strong>故天为阳，地为阴，腰已上为天，腰以下为地。</strong>
人腰以上，为天为阳也；自腰以下，为地为阴也。经脉升天降地，与经水同行，故得合也。
<strong>故清以北者为阴，湖以北者为阴中之阴，</strong>
清水以北，已是其阴，湖在清北，故为阴中之阴也。
<strong>漳以南者为阳，河以北至漳者为阳中阴，</strong>
漳南为阳，河北为阴，故河北至漳为阳中阴也。
<strong>漯以南至江者为阳中之太阳，</strong>
漯居阳地，故为阳中太阳。
平按：“太阳”，“太”字《甲乙》无。
<strong>此一州之阴阳，所以人与天地相参者也。</strong>
阴阳之理无形，大之无外，小之无内，但人生一州之地，形必象之，故以一州阴阳合人者也。
平按：“州”《灵枢》作“隅”。
<strong>黄帝曰：夫经水之应经脉也，其远近浅深，水血之多少各不同，合而以刺之奈何？</strong>
问有三意：经水经脉远近，一也；浅深，二也；水之与血多少，三也。然则身经脉有三不同，请随调之。
<strong>岐伯答曰：足阳明，五脏六腑之海，</strong>
胃受水谷，化成血气，为足阳明脉，资润五脏六腑，五脏六腑禀成血气，譬之四海滋泽无穷，故名为海也。
<strong>其脉大血多，气盛热壮，</strong>
足阳明脉具有四义，故得名海：其脉粗大，一也；其血又多，二也；其谷气盛，三也；阳气热，四也。有此四义，故得比于海也。
平按：“热”下原缺一字，据《灵枢》、《甲乙》补入。
<strong>刺此者，不深弗散，</strong>
刺此道，刺中度人足三阳脉，足阳明脉须深六分，以为深也。其脉在皮下深，血气又盛，故深六分，方得散其气也。
<strong>不留不泻。</strong>
血气既盛，留之方得顿而泻也。若热在皮肤之中聚为病者，即疾泻之，故曰热即疾泻也。
<strong>足太阳深五分，留七呼。足少阳深四分，留五呼。足阳明深六分，留十呼。足太阴深三分，留四呼。足少阴深二分，留三呼。足厥阴深一分，留二呼。</strong>
问曰：十二经脉之气，并有发穴多少不同，然则三百六十五穴各属所发之经。此中刺手足十二经者，为是经脉所发三百六十五穴？为是四肢流注五脏三十输及六腑三十六输穴也？答曰：其正取，四肢三十输及三十六输。余之闲穴，有言其脉发会其穴，即属彼脉。故取其脉者，即是其脉所发之穴也。问曰：此手足阴阳所刺分数，与明堂分数大有不同。若为取定？答曰：此及明堂所刺分数各举一例，若随人随病，其例甚多，不可一概也。今足太阳脉在皮肉中有深四分有余，故以刺入五分为例。若脉行更有深浅，可以意扪循取之为当，余皆仿此。留七呼者，此据太阳脉气强弱以为一例。若病盛衰，更多少可随时调之，不可以为定也，余皆仿此也。
平按：“足阳明”一段，《灵枢》在“足太阳”上。《甲乙经》“阳明”、“太阳”下均有“多血气，刺”四字；“足少阳”下有“少血气，刺”四字；“太阴”、“厥阴”下均有“多血少气，刺”五字；“少阴”下有“少血多气，刺”五字。
<strong>手之阴阳，其受气之道近，其气之来疾，其深皆毋过二分，其留皆毋过一呼。</strong>
手之六阴，从手至胸，属脏络腑，各长三尺五寸。手之六阳，从手至头，属脏络脏，各长五尺。足之六阴，从足至胸，属脏络腑，各长六尺五寸。足之六阳，从足至头，属腑络脏，各长八尺。此手足十二之脉当经血气上下环流也。然足经既长，即血气环流，其道远也；复是阴气，故其行迟也。手经既短，即血气环流，其道近也；复是阳气，故其行疾也。以其道近脉浅，刺深无过二分也。以其气疾，故留之不过一呼也。
平按：“其深”《灵枢》、《甲乙经》均作“其刺深”。注“从手至胸”，“胸”字原缺，袁刻作“胃”，据本注下文“从足至胸”，应作“胸”字。
<strong>其少长小大肥瘦，以心撩之，命曰法天之常。</strong>
撩，力条反，取也。人之生也，五时不同：初生为婴儿，能笑以上为孩，六岁以上为小，十八岁以上为少，二十以上为壮，五十以上为老。今量三十以下为少，三十以上为长。
黄帝之时，七尺五寸以上为大，不满七尺五寸为小。今时之大小，可以意取之。天者，理也。少长、小大、肥瘦之变，变而不恒，以合天为妙，此天之常道也。贤人以意取之，妙合其理，故曰法天之常也。
平按：“撩”《甲乙》作“料”。注“为孩”，“孩”字下半虫蚀，细玩上半乘处，于“孩”字为近。日本《医心方》卷二十五引《太素经》云：“小儿初生为婴，能笑为孩儿。”谨拟作“孩”。袁刻作“小”，复将下文“六岁以上为小”改作“少”，“十八岁以上为少”改作“壮”，“二十以上为壮”改作“长”，与原钞不合。又“壮”下二字原缺，据《灵枢•卫气失常篇》“五十已上为老”，拟作“五十”二字。
<strong>灸之亦然。灸而过此者，得恶火，则骨枯脉缋；刺而过此者，则脱气。</strong>
灸法亦须量人少长、大小、肥瘦，气之盛衰，穴之分寸，四时寒温，壮数多少，不可卒中失于常理。故壮数不足，厥疾不瘳；若过其限，火毒入身，诸骨枯槁，经脉溃脓，名为恶火之病。火无善恶，火壮伤多，故名恶火也。
平按：“缋”《灵枢》、《甲乙经》均作“涩”，袁刻作“溃”，据注“经脉溃脓”，当是“溃”字，别本亦作“溃”。
<strong>黄帝问曰：夫经脉之小大，血之少多，肤之厚薄，肉之坚脆，及之大小，可为量度乎？</strong>
肤，皮也。，臑等块肉也。举人形有十种不同，请设度量合中之法也。
平按：《灵枢》“少多”作“多少”；“”作“腘”。
<strong>岐伯答曰：其可为度量者，取其中度者也，不甚脱肉而血气不衰者也。若失度之人，瘠瘦而形肉脱者，恶可以度量刺乎？审、切、循、扪、按，视其寒温盛衰而调之，是谓因适而为真者也。</strong>
中度者，非唯取七尺五寸以为中度，亦取肥瘦、寒温、盛衰，处其适者，以为中度。瘠，音藉也。七尺五寸人为中度者量定。扪，没屯反，摸也。
平按：“失度”，“失”字《灵枢》作“夫”。
卷第六（卷首缺）
脏腑之一
平按：此篇自“喜乐者”以上，日本原钞正本残缺，篇目亦不可考。平从日本仁和寺宫御藏本残卷十三纸中，检出自“在我者”以下至“竭绝而失生”经文、杨注，证以《灵枢•本神篇》，补入“喜乐者”以上。断珪零璧，缺而复完，洵堪宝贵。自“在我者”以上，惜无从查出，故自“黄帝问于岐伯曰”至“地之”，谨依《灵枢》卷二第八《本神篇》补入。自“喜乐者”以下至末，均见《本神篇》，又见《甲乙经》卷一第一。
<strong>黄帝问于岐伯曰：凡刺之法，必先本于神。血脉营气精神，此五脏之所藏也，至其淫泆离脏则精失、魂魄飞扬、志意恍乱、智虑去身者，何因而然乎？天之罪与？人之过乎？何谓德气生精神魂魄心意志思智虑？请问其故。岐伯答曰：天之在我者德也，地之</strong>[平按：以上从《灵枢•本神篇》补入。]<strong>在①我者气也，德流气薄而生者也。</strong>
未形之分，梚与我身，谓之德者，天之道也。故《庄子》曰：未形之分，物得之以生，谓之德也。阴阳和气，质成我身者，地之道也。德中之分流动，阴阳之气和亭，遂使天道无形之分，动气和亭，物得生也。
平按：注“梚”字，恐系“施”字之误。
①“在”字之前，仁和寺本有“上一纸缺”四小字旁注。
<strong>故生之来谓之精，</strong>
雄雌两神相搏，共成一形，先我身生，故谓之精也。
<strong>两精相搏谓之神，</strong>
即前两精相搏共成一形，一形之中，灵者谓之神也，即乃身之微也。问曰：谓之神者，未知于此精中始生？未知先有今来？答曰：案此《内经》但有神伤、神去与此神生之言，是知来者，非曰始生也。及案释教精合之时，有神气来讬，则知先有，理不虚也。故孔丘不答有知无知，量有所由。唯佛明言是可依。
<strong>随神往来者谓之魂，</strong>
魂者，神之别灵也，故随神往来，藏于肝，名曰魂。
<strong>并精而出入者谓之魄，</strong>
魄，亦神之别灵也，并精出此而入彼，谓为魄也。并，薄浪反。
<strong>所以任物者谓之心，</strong>
物，万物也。心，神之用也。任知万物，必有所以，神物任物，故谓之心也。
<strong>心有所忆谓之意，</strong>
意，亦神之用也，任物之心，有所追忆，谓之意也。
<strong>意之所存谓之志，</strong>
志，亦神之用也，所忆之意，有所专存，谓之志也。
<strong>因志而存变谓之思，</strong>
思，亦神之用也，专存之志，变转异求，谓之思也。
<strong>因思而远慕谓之虑，</strong>
虑，亦神之用也。变求之思，逆慕将来，谓之虑也。
<strong>因虑而处物谓之智。</strong>
智，亦神之用也，因虑所知，处物是非，谓之智也。
<strong>故智者之养生也，</strong>
神之所用，穷在于智，故曰智者之养生也。
<strong>必顺四时而适寒暑，</strong>
智者养生要有之道，春夏养阳，使适于暑也；秋冬养阴，使适于寒。
<strong>和喜怒而安居处，</strong>
喜怒所生，生于居处，智者发而中节，故因以和安也。
<strong>节阴阳而调柔刚，</strong>
阴以致刚，阳以起柔，两者有节，则刚柔得矣。
平按：“柔刚”《灵枢》、《甲乙》均作“刚柔”。
<strong>如是则邪僻不至，长生久视。</strong>
智者行和节养之道，则五养神安，六腑气调，经脉用营，腠理密緻，如此疵疠元本不生，八正四邪无由得至，自斯已往，或齐天地，莫见冬擟，或类彭年，长生久视也。
平按：注“五养”恐系“五脏”之误；“冬擟”二字未详，因原钞如是，故仍之。
<strong>是故怵惕思虑者，流溢而不固。</strong>
怵惕思虑，多伤于心，神伤无守，所为不固也。
<strong>悲哀动中者，竭绝而失生。</strong>
人之悲哀动中，伤于肝魂②，泪竭筋绝，故③失也。
平按：注“失”下原缺一字，据经文应作“生”。
②“肝魂”二字后，萧本原重“肝魂”二字。今据仁和寺本删。
③“故”，萧本脱。今据仁和寺本补。
<strong>喜乐者，椫散而不藏。</strong>
喜乐志达气散，于肺魄，故精不守藏也。椫，立安反，牵引也。
平按：“椫”《灵枢》、《甲乙》均作“惮”，原钞作“椫”。考“椫”，音展，上声，木白理也。音义均不合。疑作“掸”，音弹，寒韵。《太玄经》：掸系其名。提持也。与本注音义为近。再查日本钞本，凡手旁多从木，如“搏”作“榑”之类，今“椫”字恐系“掸”字传写之误。注“气散”下原缺一字，据上注“伤于肝魂”，应作“伤”；“魄”下原有“故精不守藏也”六字，袁刻脱。
<strong>愁忧者，闭塞而不行。</strong>
愁忧气结，伤于脾意，故闭藏不行也。
平按：“闭”上，《灵枢》、《甲乙》有“气”字。
<strong>盛怒者，迷惑而不理。</strong>
盛怒气聚，伤于肾志，故迷惑失理也。
平按：“理”《灵枢》、《甲乙》作“治”。
<strong>恐惧者，荡惮而不收。</strong>
右肾命门藏精气，恐惧惊荡，则精气无守而精自下，故曰不收。
平按：《甲乙》注云：“《太素》不收作失守。”今仍作“不收”，或另有本耶？
<strong>心怵惕思虑则伤神，</strong>
心脏也。怵惕，肾来乘心也。思虑，则脾来乘心。二邪乘甚，故伤神也。
<strong>神伤则恐惧自失，破脱肉，</strong>
神为其主，故伤神则反伤右肾，故恐惧自失也。亦反伤脾，故破脱肉也。
<strong>毛悴色夭，死于冬。</strong>
毛悴肺伤，色夭肝伤也，以神伤则五脏皆伤也。冬，火死时也。
<strong>肝悲哀动中则伤魂，</strong>
肝脏也。悲哀太甚伤肝，故曰动中。肝伤则魂伤。
平按：“肝”上，《灵枢》有“脾忧愁”至“死于春”一段，本书在后。
<strong>魂伤则狂忘不精，不敢正当人，</strong>
魂既伤已，肝肾亦伤，故及不精，不敢当人也。
平按：“狂忘”《甲乙》作“狂妄”。“不精，不敢正当人”《甲乙》作“其精不守”，注：“一本作‘不精，不精则不正当’。”
《灵枢》作“狂忘不精，不精则不正当人”。注“故”下缺二字，“及”下缺一字，袁刻作“故狂妄不精”，与原钞不合。
<strong>缩而挛筋，两胁骨举，</strong>
肝足厥阴脉环阴器，故魂肝伤，宗筋缩也。肝又主诸筋，故挛也。肝在两胁，故肝病两胁骨举也。
平按：“缩”上《灵枢》有“阴”字。“骨举”《灵枢》作“骨不举”。《甲乙》作“令人阴缩而筋挛，两胁肋骨不举”。
<strong>毛悴色夭，死于秋。</strong>
秋，木死时也。
<strong>肺喜乐无极则伤魄，</strong>
肺脏也。喜乐，心喜乘肺，无极伤魄也。
平按：“无极”《甲乙》作“乐极”。
<strong>魄伤则狂，狂者意不存人，皮革焦，</strong>
魄伤则伤脏，故发狂病也。以乐荡神，故狂病意不当人。又肺病，皮革焦也。
平按：“人，皮革焦”《甲乙》作“其人皮革焦”。
<strong>毛悴色夭，死于夏。</strong>
夏，金死时。
<strong>脾愁忧而不解则伤意，意伤则悗乱，四肢不举，</strong>
肺来乘脾，故忧愁不已伤意，发狂悗乱，并脾病四肢不举也。
平按：“悗”《甲乙》作“闷”。
<strong>毛悴色夭，死于春。</strong>
春，土死时也。问曰：脾主愁忧。又云：精气并于肝则忧，即肝为忧也。《素问》云：心在变动为忧，即心为忧也。肺在志为忧也，即肺为忧。其义何也？答曰：脾为四脏之本，意主愁忧。故心在变动为忧，即意之忧也。或在肺志为忧，亦意之忧也。若在肾志为忧，亦是意之忧也。故愁忧所在，皆属脾也。
平按：“心之忧在心变动，肺之忧在肺之志”，详《素问•阴阳应象大论》新校正引杨注，又见《甲乙经•精神五脏论》所引杨注。按《甲乙经》云：肝之与肾，脾之与肺，互相成也。脾者土也，四脏皆受成焉。故恐发于肝而成于肾，爱①发于脾而成于肝。又云：心之与肺，脾之与心，亦互相成也。故喜变②于心而成于肺，思发于脾而成于心，一过其节，二脏俱伤，此经互言其义耳。又新校正谓：“《甲乙经》具有此说，取五志迭相胜而为言，各举一则，义俱不足，两见之则互相成义也。”
①“爱”，萧氏原本如此，当为“憂（忧）”字之误。
②“变”，人卫本注曰：今本《甲乙》作“变”，据《素问•调经论》新校正当作“发”。
<strong>肾盛怒而不止则伤志，</strong>
肝来乘肾，故不已伤志也。
<strong>志伤则善忘其前言，腰脊不可以俛仰屈伸，</strong>
肾志伤，故喜忘。肾在腰脊之中，故肾病不可俛仰屈伸也。
平按：“善”《灵枢》、《甲乙》均作“喜”。“屈伸”二字《甲乙》无。
<strong>毛悴色夭，死于季夏。</strong>
季夏，水死时也。
<strong>恐惧而不解则伤精，</strong>
恐惧起自命门，故不解伤精也。
<strong>精伤则骨痠痿厥，精。</strong>
精为骨髓之液，故精伤则骨痠疼及骨痿也。
平按：“厥精”下原缺二字，《灵枢》、《甲乙》作“时自下”三字。
<strong>是故五脏，主藏精者也，</strong>
人肾有二：左为肾脏，右为命门。命门藏精，精者五脏精液，故五脏藏精。
<strong>不可伤，伤则守失而阴虚，阴虚则无气，无气则死矣。</strong>
五脏之神不可伤也，伤五神者，则神去无守，脏守失也。六腑为阳，五脏为阴，脏无神守，故阴虚也。阴脏气无，遂致死也。故不死之道者，养五神也。人皆怵惕思虑，则以伤神；悲哀动中，日亡魂性；喜乐无极，神魄散扬；愁忧不解，志意悗乱；盛怒无止，失志多忘；恐惧惊神，伤精痿骨。以千端之祸，害此一生，终以万品欲情，浇乱真性，仍服金石贵宝，摧斯易生之躯，多求神仙芳草，日役百年之命。昔彭以道怡性，寿命遐长；秦武采药求仙，早升霞气。故广成子语黄帝曰：“来，吾语汝。至道无视无听，抱神以静，形将自正也。必静必清，无劳汝形，无摇汝精，心无所知，神将守形，可以长生。故我修身千二百岁，人皆尽死，而我独存。得吾道者，上为皇，下为王；失吾道者，上见光，下为土。”是知安国安人之道，莫大怡神，亡神亡国之灾，无出情欲。故岐伯以斯至道，上答黄轩，述千古之遗风，拯万叶之荼苦也。
平按：“守失”《灵枢》、《甲乙》作“失守”。注“痿骨”下原缺一字，据下文“终以”，“终”字，此疑作“始”。又注“遗风”，别本作“道风”。
<strong>是故用针者，察观病人之能，以知精神魂魄之存亡得失之意，五脏已伤，针不可以治之也。</strong>
上古但有汤液之为而不用针，至黄帝贼邪伤物，故用针石，并药灸等杂合行之，以除疾病。疗病之要，必本其人五神存亡可得可失死生之意，然后命诸针药，以行调养。若其人纵逸，五神以伤，愚医不候神气存亡，更加针药，必其早夭不待时也。
平按：“察观”《甲乙》作“观察”。“能”《灵枢》、《甲乙》均作“熊”。
<strong>肝藏血，血舍魂，肝气虚则恐，实则怒。</strong>
肝、心、脾、肺、肾，谓之五脏，藏精气也。血、脉、营、气、精，谓之五精气，舍五神也。肝主于筋，人卧之时，血归于肝，故魂得舍血也。肾为水脏，主于恐惧；肝为木脏，主怒也。水以生木，故肝子虚者，肾母乘之，故肝虚恐也。
<strong>心藏脉，脉舍神，心气虚则悲，实则笑不休。</strong>
肝为木脏，主悲哀也；心为火脏，主于笑也。木以生火，故火子虚者，木母乘之，故心虚悲者也。
<strong>脾藏营，营舍意，脾气虚则四肢不用，五脏不安，实则胀，经溲不利。</strong>
溲，小留反。营，血肉也。脾主水谷，脏腑之主，虚则阳脏四肢不用，阴脏不安。实则胀满及女子月经并大小便不利，故以他乘致病也。
平按：此段《灵枢》在“心藏脉”之上。“则胀”《灵枢》作“则腹胀”。“经溲”《甲乙》作“泾溲”。
<strong>肺藏气，气舍魄，肺气虚则息利少气，实则喘喝胸凭仰息。</strong>
肺主五脏谷气，亦不受他乘，故虚则喘息利而少气，实则胸满息难也。
平按：“息利”《灵枢》作“鼻塞不利”，《甲乙经》作“鼻息不利”。“胸凭”《灵枢》作“胸盈”，《甲乙》作“凭”，注云：“《九墟》作盈。”
<strong>肾藏精，精舍志，肾气虚则厥，实则胀，五脏不安。</strong>
肺为金脏，主于狂厥；肾为水脏，主于水胀。五脏不安，金以生水，故水子虚者，金母乘之，故狂厥逆也。
平按：“志”《甲乙》作“气”。
<strong>必审察五脏之病形，以知其气之虚实而谨调之。</strong>
医疗之道，先识五脏气之虚实，及知虚实所生之病，然后命乎针药，谨而调之。
平按：《灵枢》无“察”字；“而谨调之”作“谨而调之也”。
五脏命分
平按：此篇自篇首至末，见《灵枢》卷七第四十七《本脏篇》，又见《甲乙经》卷一第五。
<strong>黄帝问于岐伯曰：人之血气精神者，所以奉于生而周于性命者也。</strong>
太初之无，谓之道也。太极未形，物得以生，谓之德也。未形德者，有分且然无间，谓之命也。此命流动生物，物成生理，谓之形也。形体保神，各有所仪，谓之性也。是以血气精神，奉于一形之生，周于形体所仪之性，亦周有分无间之命。故命分流动成形，体保神为性，形性久居为生者，皆血气之所奉也。
平按：“奉”下，《灵枢》无“于”字。
<strong>经脉者，所以行血气而营阴阳，濡筋骨，利关节者也。</strong>
十二经脉也。十二经脉，行营血气，营于三阴三阳，濡润筋骨，利关节也。
<strong>卫气者，所以温分肉，充皮肤，肥腠理，司关合者也。</strong>
卫气慓悍，行于分肉，司腠理关阖也。
平按：“关”字，原钞作“閞”，乃“关”字省文，袁刻作“开”，《灵枢》作“关”。
<strong>志意者，所以御精神，收魂魄，适寒温，和喜怒者也。</strong>
脾肾之神志意者，能御精神，令之守身，收于魂魄，使之不散，调于寒暑，得于中和，和于喜怒，不过其节者，皆志意之德也。
平按：“和喜怒”，“和”字原缺，袁刻作“知”，恐误，《灵枢》作“和”，谨依《灵枢》补入。注“御”字原缺，据经文应作“御”。
<strong>是故血和则经脉流行，营覆阴阳，筋骨劲强，关节滑利矣。</strong>
营气和益也。覆者，营气能营覆阴阳也。
平按：“滑”《灵枢》作“清”。
<strong>卫气和则分解滑利，皮肤调柔，腠理緻密矣。</strong>
卫司腠理，故緻密也。
平按：“分解滑利”《灵枢》作“分肉解利”。
<strong>志意和则精神专直，魂魄不散，悔怒不至，五脏不受邪气矣。</strong>
志意所为必当，故无悔矣。志意司腠理，外邪不入，故五脏不受也。
平按：《灵枢》“不至”作“不起”；“不受邪气”作“不受邪”。
<strong>寒温和则六腑化谷，风痹不作，</strong>
寒暑内适六腑，则中和谷化，贼风邪痹无由起也。
<strong>经脉通利，肢节得矣。此人之常平也。</strong>
若尔，血气营卫志意调者，乃是人之平和者。
平按：“得”下《灵枢》有“安”字。
<strong>五脏者，所以藏精神血气魂魄者也。六腑者，所以化谷而行津液者也。此人之所以具受于天也，愚智贤不肖，毋以相倚也。</strong>
五脏藏神，六腑化谷，此乃天之命分，愚智虽殊，得之不相依倚也。津液，即泣汗涎涕唾也。
平按：“谷”上，《灵枢》有水字。“液者”二字原缺，谨据《灵枢》补入。“愚”上，《灵枢》有“无”字。
<strong>然其有独尽天寿，而毋邪僻之病，百年不衰，虽犯风雨卒寒大暑，犹不能害也；有其不离屏蔽室内，无怵惕之恐，然犹不免于病者，何也？愿闻其故。</strong>
人有劳神怵惕，无所不为，虽犯贼风邪气，独尽天年。复有闲居无思，不预外邪，不免于病，不道伤命。同禀血气，何乃有殊？愿闻其故也。
平按：“其有”《灵枢》作“有其”；“犹不能害”《灵枢》作“犹有弗能害”。“邪僻”，“僻”字原缺；“之恐”二字原缺，谨据《灵枢》补入。
<strong>岐伯对曰：窘乎哉问也。</strong>
窘，奇殒反，急也。
<strong>五脏者，所以参天地，副阴阳，而连四时，化五节者也。</strong>
肺、心居其上，故参天也；肝、脾、肾在下，故参地也。肝、心为牡，副阳也；脾、肺、肾等牝，副阴也。肝春、心夏、肺秋、肾冬，即连四时也。从五时而变，即化五节。节，时也。
平按：“五节者也”，“也”字原缺，据《灵枢》补入。
<strong>五脏者，固有小大、高下、坚脆、端正、偏倾者；六腑者，亦有长短、小大、厚薄、结直、缓急者。</strong>
天地阴阳，四时八节，造化不同，用参五脏，何得一也？五脏各有五别六腑皆准五脏，亦有五别，故脏腑别言各有五别，五五二十五也。五脏既五，六腑亦五，三焦一腑属于膀胱，故唯有五。
平按：注“各有五别”下空二格，别本作“各有五色五别”，下二格不空。
<strong>凡此二十五者，各各不同，或善或恶，或吉或凶，请言其方。</strong>
心小则安，此为善也。易伤以忧，即为恶也。心坚则脏安守固，此为吉也。心脆则喜病消瘅热中，即为凶也。如此脏腑随义皆有善恶吉凶，请具陈也。
平按：“其方”，“其”
字原缺，谨据《灵枢》补。
<strong>心小则安，邪弗能伤，易伤以忧；心大则忧不能伤，易伤于邪。</strong>
脏小则神不敢自宽，故常安，邪不入也。脏大则神气宣纵，故忧不能伤，邪入不安也。
平按：《甲乙经》“以忧”作“于忧”。又按：《甲乙经》注云：《太素》“邪”作“外邪”。今本仍无“外”字。又注“神”下一字原缺左旁，恐系“收”字，袁刻作“敢”。
<strong>心高则满于肺中，悗而喜忘，难开以言；</strong>
心脏高者，则神高也。心高肺逼①于心，故悗喜忘也。以其神高不受他言，故难开以言也。
平按：“肺中”，“中”字原缺，谨依《灵枢》补入。“喜”《灵枢》作“善”。注
“心高”，“高”字原缺下方，细玩剩处，于“高”字为近，谨据经文作“高”。“逼”下一字原不全，细玩剩处，与“近”字相似，袁刻作“小”，恐未安，谨空一格。
①“”，仁和寺本作“小”，宜补入。
<strong>心下则脏外，易伤于寒，易恐以言。</strong>
心下则在肺脏之外，神亦居外，故寒易伤也。亦以神下，故易恐以言也。
<strong>心坚则脏安守固，</strong>
脏坚则神守亦坚固，故其心脏安不病，其神守坚固。
<strong>心脆则喜病消瘅热中。</strong>
五脏柔脆，神亦柔脆，故脏柔脆人血脉上行，转而为热消肌肤，故病消瘅热中也。瘅，音丹。热中，胃中热故也。
平按：“脆”原缺，谨据《灵枢》、《甲乙》补。“热中”，“中”字原缺，旁有小注“中”字，据注“热中，胃中热也”，应作“热中”，《灵枢》、《甲乙》同，袁刻作注，刻在“五脏柔脆”上，则混经于注矣。
<strong>心端正则和利难伤；</strong>
五脏端正，神亦端正也。神端正性亦和柔，故声色芳味之利难相伤也，斯乃贤人君子所以得心神也。
<strong>心偏倾，操持不壹，无守司也。</strong>
心脏偏倾不一，神亦如之，故操持百端，竟无守司之恒，此为众人小人所得心神也。心脏言神，有此八变。后之四脏，但言脏变，皆不言神变者，以神为魂魄意志之主，言其神变，则四种皆知，故略不言也。
平按：《甲乙经》注引杨上善云：“心脏言神有八变，后四脏但言脏变，不言神变者，以神为魂魄意之主，言其神变则四脏可知，故略而不言也。”与此注正合。袁刻“心脏言神”误作“之神”；“意志”下空十一格，不合。
<strong>肺小则少饮，不病喘喝；</strong>
人分所得，肺小则少饮浆水。又肺小不受外邪，故不病喘渴。喝，喘声。
平按：《甲乙》无“喝”字。
<strong>大则喜病胸痹、喉痹、逆气。</strong>
肺大喜受外邪，故喜病痹及逆气也。
平按：“大则”下，《灵枢》、《甲乙》有“多饮”二字。《甲乙》无“喉痹”二字。
<strong>肺高则上气，肩息欲咳；</strong>
肺高则上迫缺盆，故上气喘息。两肩并动，故曰肩息。又肺上迫，故数欲咳。
平按：“肩息欲咳”，《灵枢》无“欲”字，《甲乙》作“喘息咳逆”。
<strong>肺下则居贲迫肺，善胁下痛。</strong>
贲，当膈也，补昆反。气来委膈，下迫于肝，致胁下痛，以肝居胁下故也。
平按：“居贲”《甲乙》作“逼贲”。“迫肝”《灵枢》、《甲乙》作“迫肺”。注“委膈”，原校作“垂膈”。
<strong>肺坚则不病咳上气；</strong>
肺脏坚固，不为邪伤，故无咳与上气也。
平按：“咳”《甲乙》作“咳逆”。
<strong>肺脆则善病消瘅易伤。</strong>
以上四脏之变，例同心脏。
平按：“善”《灵枢》作苦。《甲乙》“易伤”下有“也”字，注云：“一云易伤于热，喘息鼻衄。”
<strong>肺端正则和利难伤也，肺偏倾则胸偏痛也。</strong>
偏倾者，随偏所在，即偏处胸痛也。
<strong>肝小则安，无胁下之病；</strong>
肝小不受外邪，故安，无两胁下痛。
平按：“安”上，《灵枢》有“脏”字。
<strong>肝大则逼胃迫咽，迫咽则喜鬲中，且胁下痛。</strong>
胃居肝下，咽在肝傍，肝大下逼于胃，傍迫于咽，迫咽则咽膈不通饮食，故曰膈中也。肝大受邪，故两胁下痛。
平按：“咽，迫咽”三字原缺，谨据《甲乙》补。“喜”《灵枢》作“苦”。
<strong>肝高则上支贲，切胁急，为息贲；</strong>
肝高上支于膈，又切于胁，支膈切胁既急，即喘息于贲，故曰息贲也。
平按：“切”《甲乙》作“加”。“急”《灵枢》作“悗”。
<strong>肝下则安胃，胁下空，空则易受邪。</strong>
胃居肝下，是以肝下则安于胃上，胁下无物，故易受邪气。
平按：“安胃”《灵枢》作“逼胃”。
<strong>肝坚则脏安难伤也，</strong>
肝坚则外邪不入，故安，难伤也。
<strong>肝脆则喜病消瘅易伤也。肝端正则和利难伤也；肝偏倾则胁下偏痛也。</strong>
偏近一箱，则一箱空处偏痛也。
平按：“偏痛”，“偏”字《灵枢》无。
<strong>脾小则安，难伤于邪也；</strong>
脾小外邪不入，故安而难伤也。
<strong>脾大则善凑</strong><strong>而痛，不能疾行。</strong>
，以沼反，胠空处也。脾大凑向空而痛，大不行则胠空也。
平按：“善”《灵枢》、《甲乙》作“苦”。“”《甲乙》音“停”。注“不行”上原缺一字，袁刻作“力”。“则”下原缺一字，袁刻作“胁”。
<strong>脾高则</strong><strong>引季胁而痛；</strong>
脾下则缓，高则牵，季胁中痛也。
<strong>脾下则下加于大肠，加于大肠则脏外善受邪。</strong>
脾下即是大肠，故脾下加，出于脾脏所居之外，故喜受邪。
平按：“外善受邪”《灵枢》无“外”字，“善”作“苦”。
<strong>脾坚则脏安难伤也；</strong>
外邪不伤，故安。
<strong>脾脆则喜病消瘅易伤也。脾端正则和利难伤也，脾偏倾则喜瘈喜胀。</strong>
瘈，充曳反，牵纵也。脾偏形近一箱，动而多痹①，又气聚为胀也。
平按：“喜瘈喜胀”《灵枢》作“善满善胀”，《甲乙经》作“瘈疭喜胀”。
①“痹”，人卫本注曰：据经文当是“瘈”字。
<strong>肾小则安，难伤也；</strong>
肾小不受外邪，故安而难伤也。
<strong>肾大则喜病腰痛，不可以俛仰，易伤以邪也。</strong>
肾大在于腰中，故俛仰皆痛也。
<strong>肾高则善背膂痛，不可以俛仰；</strong>
肾高去腰，著于脊膂，故脊膂痛，不得俛仰也。
<strong>肾下则腰尻痛，不可以俛仰，为狐疝。</strong>
肾下入于尻中，下迫膀胱，故尻痛不可俛仰。疝，所奸反，小腹痛，大小便难，曰疝。疝有多种，此为狐疝，谓狐夜时不得小便，少腹处痛，日出方得，人亦如此，因名狐疝也。
<strong>肾坚则不病腰背痛，</strong>
肾在腰背之间，故肾坚则腰不痛也。
<strong>肾脆则喜病消瘅。肾端正则和利难伤也，肾偏倾则喜腰尻偏痛。</strong>
二肾有一偏倾，则偏处痛也。
平按：“瘅”下，《灵枢》、《甲乙》有“易伤”二字。
<strong>凡此二十五变者，人之所以喜常病也。</strong>
人之五脏，受之天分，有此二十五变者，不由人之失养之愆，故虽不离屏蔽，常喜有前病也。
<strong>黄帝曰：何以知其然也？</strong>
五脏二十五变皆在身中，变生常病亦居其内，未知因候，知以为调养也。
<strong>岐伯曰：赤色小理者心小，粗理者心大。</strong>
理者，肉之文理。粗，音麤也。
<strong>无</strong><strong>骭者心高，</strong><strong>骭小短举者心下。</strong><strong>骭长者心坚，</strong><strong>骭弱以薄者心脆。</strong><strong>骭直下不举者心端正，</strong><strong>骭倚一方者心偏倾也。</strong>
骭，胸前蔽骨，蔽心神也。其心上入肺中，不须蔽骨，故心高以无蔽骨为候也。高者，志意高远也。故短小举者，为心下之候。下者，志意卑近也。
平按：“骭”，《灵枢》作“”。“弱”下，《灵枢》、《甲乙》有“小”字。
<strong>白色小理者肺小，粗理者肺大。巨肩反膺陷喉者肺高，合掖张胁者肺下。好肩背厚者肺坚，肩背薄者肺脆。好肩膺者肺端正，胁偏竦者肺偏倾也。</strong>
大肩，胸膺反喉骨陷入，肺必高上。
平按：“巨肩”，“巨”字原钞作“臣”，谨依《灵枢》、《甲乙》作“巨”。“掖”《灵枢》、《甲乙》作“腋”。“好肩膺”《灵枢》、《甲乙》作“背膺厚”。“竦”《灵枢》作“疏”，《甲乙》作“竦”，注云：“一作欹。”
<strong>青色小理者肝小，粗理者肝大。广胸反骹者肝高，合胁菟骹者肝下。胸胁好者肝坚，胁骨弱者肝脆。膺腹好好相得者肝端正，胁骨偏举者肝偏倾也。</strong>
骹，足胫也。反，前曲出也。
平按：“菟”《灵枢》作“兔”，《甲乙》作“脆”。“好好”《灵枢》、《甲乙》均不重，恐衍。
<strong>黄色小理者脾小，粗理者脾大。揭唇者脾高，唇下纵者脾下。唇坚者脾坚，唇大而不坚者脾脆。唇上下好者脾端正，唇偏举者脾偏倾也。</strong>
揭，举也，起辄反。
<strong>黑色小理者肾小，粗理者肾大。高耳者肾高，耳后陷者肾下。耳坚者肾坚，耳薄不坚者肾脆。耳好前居牙车者肾端正，耳偏高者肾偏倾。</strong>
一箱独高为偏。
平按：“高耳”《甲乙》作“耳高”。
<strong>凡此诸变者，持则安，减则病。</strong>
凡此二十五变，过分以为不善，减则为病，持平安和，以为大则也。
平按：“减”原钞作“咸”，谨依《灵枢》、《甲乙》作“减”。
<strong>黄帝曰：善哉，然非余之所问也。愿闻人之有不可病者，至尽天寿，虽有深忧大恐怵惕之志，犹不能感也，甚寒大热，弗能伤也。其有不离屏蔽室内，又无怵惕之恐，然不免于病者，何也？愿闻其故。</strong>
子言五脏之变，所知是要，然非吾之问本意。问本意者，人生尽于天寿，内则深忧大恐，外则甚寒极热，然无所伤，不为病也。而有外无寒暑之侵，内去怵惕之怀，而疾病百端，其故何也？
平按：“感”《灵枢》作“减”。
<strong>岐伯曰：五脏六腑者，邪之舍也，请言其故。</strong>
五脏六腑坚端正者，和利得人，则道之宅也。脏腑脆而偏倾，则邪气舍也。为道之宅，则其性和柔，神明聪利，人之受附也。为邪之舍，不离病也，心奸邪也，喜为盗也，乖公正也，言不恒也。是知二十五变，虽得之于天，调养得中，纵内外邪侵，不为病也。乖和失理，虽不离屏蔽，终为病也。前言一脏各有五病，未极理也；今言一变具有五脏，方得尽理，故请言故也。
<strong>五脏皆小者，少病，善焦心愁忧；</strong>
夫五神以依脏，故前言心脏之变，神亦随之；次说四脏之变，不言神变；今总论五脏，初有四变，唯言于神，次有二变，但说于脏，次有二变，复但言神也。心脏形小，外邪难入，故少病；神亦随小，故不自申焦心愁忧也。
平按：《灵枢》、《甲乙》“善”均作“苦”；“愁忧”上均有“大”字。注“自申”，袁刻“自”作“白”。
<strong>五脏皆大者，缓于事，难使忧。五脏皆高者，好高举措；</strong>
措，置也，旦①故反。
平按：“忧”上，《灵枢》、《甲乙》均有“以”字。“举措”正统本《甲乙经》作“举指”。
①“旦”，人卫本注曰：疑“且”之误。今查仁和寺本，其字形在“旦”与“且”之间，视之为“且”亦
可。
<strong>五脏皆下者，好出人下。</strong>
意志卑弱。
<strong>五脏皆坚者，无病；五脏皆脆者，不离于病。五脏皆端正者，和利得人；五脏皆偏倾者，邪心善盗，不可以为人平，反覆言语也。</strong>
喜，虚意反，好也。和谓神性和柔，利谓薄于名利，并为人所附也。
平按：“得人”下，《灵枢》、《甲乙》均有“心”字；“喜盗”均作“善盗”。“不可以为人”，《甲乙》无“以”字。“覆”《甲乙》作“复”。
脏腑应候
平按：此篇自篇首至末，见《灵枢》卷七第四十七《本脏篇》，又见《甲乙经》卷一第五。
<strong>黄帝问曰：愿闻六腑之应。</strong>
五脏应候已说于前，六腑之候阙而未论，故次问之。
<strong>岐伯答曰：肺合大肠，大肠者，皮其应也；心合小肠，小肠者，脉其应也；肝合胆，胆者，筋其应也；脾合胃，胃者，肉其应也；肾合三焦膀胱，三焦膀胱者，腠理豪毛其应也。</strong>
肾合三焦膀胱，故有五腑也。五脏为阴，合于五腑。五腑为阳，故皮、脉、筋、肉、腠理毫毛，五腑候也。
平按：“肝合胆”，“肝”字原缺，谨依《灵枢》、《甲乙》补。“豪”《灵枢》、《甲乙》作“毫”。
<strong>黄帝曰：应之奈何？岐伯答曰：肺应皮，皮厚者大肠厚，皮薄者大肠薄。皮缓腹果大者大肠大而长，皮急者大肠急而短。皮滑者大肠直，皮肉不相离者大肠结。</strong>
应，候也。肺以皮为候，肺合大肠，故以其皮候大肠也。结，纡屈多。
平按：“果”《灵枢》、《甲乙》作“裹”。“大而长”，“大”字《甲乙》作“缓”。“皮急者大肠急而短”《甲乙》作“皮急而短”。“皮滑”，“皮”字原缺不全，《灵枢》、《甲乙》均作“皮”，袁刻作“外”，恐误。
<strong>心应脉，皮厚者脉厚，脉厚者小肠厚；皮薄者脉薄，脉薄者小肠薄。皮缓者脉缓，脉缓者小肠大而长；皮薄而脉冲小者，小肠小而短。</strong>
心合于脉，脉在皮中，故得以皮候脉，脉候小肠也。冲，虚也，脉虚小也。
平按：“小肠大而长”，“小”字原缺，谨依《灵枢》、《甲乙》补。“脉冲小者”，“冲”字道藏本《灵枢》作“衡”。
<strong>诸阳经脉皆多纡屈者，小肠结。</strong>
诸阳脉，六阳经也。小肠之脉，太阳也。太阳与诸阳为长，故诸阳经纡屈多者，则知小肠亦纡屈也，纡屈即名为结也。阳经在于肤不见，候其阳络，即经可知矣。
平按：“多”字原缺，谨依《灵枢》、《甲乙》补。注“与诸阳”，“与”字袁刻脱。
<strong>脾应肉，肉坚大者胃厚，肉么者胃薄。肉小而么者胃不坚。</strong>
脾以合胃，故以肉候于胃也。么，小也，莫可反。
平按：“么”袁刻作“縻”，注同，《灵枢》、《甲乙》均作“么”。
<strong>肉不称其身者胃下，下者下管约不利。肉不坚者胃缓，</strong>
谓颗累与身大小不相称也。胃下逼于下管，故便溲不利。
平按：“管”《甲乙》作“脘”。“下管约”，《甲乙》注云：“《太素》作下脘未约。”
<strong>肉无小果累者胃急。肉多小果累者，胃结者胃上管约不利。</strong>
果，音颗，谓肉无小颗段连累。
平按：“果”《灵枢》、《甲乙》作“裹”。“小果累”下《甲乙》有“标紧”二字。“多小累”《灵枢》作“多少裹累”。“胃结”二字《灵枢》、《甲乙》重。
<strong>肝应爪，爪厚色黄者胆厚，爪薄者胆薄。爪坚者胆急，爪濡者胆缓。</strong>
肝以合胆，胆以应筋，爪为筋余，故以爪候胆也。
平按：“应爪”，《甲乙》作“应筋”。“爪薄”、“爪坚”、“爪濡”下，《灵枢》、《甲乙》有“色红”、“色青”、“色赤”等字。
<strong>爪无弱者胆直，</strong>
无弱，强也。爪强，胆直也。
平按：“无弱者”《灵枢》、《甲乙》作“直色白无约者”。
<strong>爪恶色多败者胆结。</strong>
人之爪甲色不得明净，又多好破坏者，其人胆纡屈结也。
平按：“多败”二字，《灵枢》作“黑多纹”三字，《甲乙》作“黑多文”三字。
<strong>肾应骨，密理厚皮者三焦膀胱厚，粗理薄皮者三焦膀胱薄。腠理疏者三焦膀胱缓，急皮而无豪毛者三焦膀胱急。豪毛美而粗者三焦膀胱直；希豪毛者三焦膀胱结。</strong>
肾以应骨，骨应三焦膀胱，三焦膀胱气发腠理，故以腠理候三焦膀胱也。三焦之气如雾沤沟渎，与膀胱水腑是同，故合为一腑也。腠理豪毛在皮，故亦以皮之豪毛为候也。平
按：“腠理疏”《灵枢》作“疏腠理”。“急皮”二字，《灵枢》、《甲乙》均作“皮急”；“希”均作“稀”。
<strong>黄帝曰：薄厚美恶皆有形，愿闻其所病。</strong>
已闻六腑美恶之形，然未知美恶生病何如。
平按：“薄厚”《灵枢》作“厚薄”。“形”上，《甲乙》有“其”字。
<strong>岐伯曰：各视其所外应，以知其内脏，则知其所病矣。</strong>
各视外候，则知所生病矣。
平按：“各”字，《灵枢》无。“所外应”，“所”字《灵枢》、《甲乙》无。
脏腑气液
平按：此篇自篇首至“不得尽期而死矣”，见《灵枢》卷四第十七《脉度篇》。自“肺气通于鼻”至“不得尽期而死矣”，见《甲乙经》卷一第四。自“五脏气心主噫”至“肾主骨”，见《素问》卷七第二十三《宣明五气篇》。自“黄帝问”至“实而不满”，见《素问》卷三第十一《阴阳别论》。自“脑髓骨脉胆”至“实而不满”，见《甲乙经》卷一第三。自“问曰：太阴阳明”至“下先受之”，见《素问》卷八第二十九《太阴阳明论篇》，又见《甲乙经》卷七第一上篇。自“问曰：见真脏”至“帝曰：善”，见《素问》卷六第十九《玉机真脏论篇》，又见《甲乙经》卷四第一上篇。自“问曰：脾病而四肢不用”至末，见《素问•太阴阳明论》，又见《甲乙经》卷九第六。又按：《素问•玉机真脏论》新校正云：“详自黄帝问至帝曰善一段，全元起本在第四卷《太阴阳明表里篇》中，王冰移于此。”据此，则《太素》与全元起本同，惜全本已亡，无从查究耳。
<strong>五脏常内阅于上，在七窍。</strong>
阅，余说反，简也。其和气上于七窍，能知臭、味、色、谷、音等五物，各有五别也。
平按：“在七窍”《灵枢》作“七窍也”。
<strong>肺气通于鼻，鼻和则鼻能知臭香矣；</strong>
肺脉手太阴正别及络皆不至于鼻，而别之入于手阳明脉中，上侠鼻孔，故得肺气通于鼻也。又气有不循经者，积于胸中，上肺循喉咙而成呼吸，故通于鼻也。鼻为肺窍，故肺气和者，则鼻得和气，故鼻知臭香。《素问》言有五臭，经无五香。香，脾之臭也。
平按：“鼻和”《灵枢》作“肺和”。“臭香”《甲乙》作“香臭”。
<strong>心气通于舌，舌和则舌能知五味矣；</strong>
舌虽非窍，手少阴别脉循经入心中，上系舌本，故得心气通舌也。《素问》赤色入通于心，开窍于耳者，肾者水也，心者火也，水火相济，心气通耳，故以窍言之，即心以耳为窍。又手太阳心之表，脉入于耳中，故心开窍在于耳也。
平按：“舌和”《灵枢》作“心和”。
<strong>肝气通于目，目和则目能辨五色；</strong>
肝脉足厥阴上颃颡也，连目系，故得通于目系。
平按：“目和”《灵枢》作“肝和”。《甲乙》“辨”作“视”。
<strong>脾气通于口，口和则口能知五谷矣；</strong>
脾足太阴脉上膈侠咽，连舌本，散舌下，故得气通口也。谷有五味，舌已知之，五谷之别，口知之也，故食麦之者，不言菽也。
平按：“口和”《灵枢》作“脾和”。《甲乙》“知”作“别”；“谷”下有“味”字。注“麦之”，“之”字疑衍。
<strong>肾气通于耳，耳和则耳能闻五音矣。</strong>
手足少阳、手足太阳及足阳明络皆入耳中。手少阳、足少阳、手太阳，此三正经入于耳中。足太阳脉在耳上角，又入脑中，即亦络入于耳。足阳明耳前上行，亦可络入耳中。手阳明络别入耳中。计正经及络手足六阳皆入耳中。经说“五络入耳中”，疑足太阳络不至于耳也。
平按：“耳和”《灵枢》作“肾和”。
<strong>五脏不和则七窍不通，六腑不和则留为痈疽。</strong>
五脏主藏精神，其脉手足六阴，络于六腑，属于五脏。六腑主贮水谷，其脉手足六阳，络于五脏，属于六腑。七窍者，精神户牖也。故六阴受邪入脏，则五脏不和，五脏不和，则七窍不通利也。六阳受邪入腑，则六腑不和，六腑不和，则阳气留处处为痈疽。
平按：“七窍”《甲乙》作“九窍”。“留为痈疽”《甲乙》作“留结为痈”，《灵枢》无“疽”字。注“处处”，下“处”字疑衍。
<strong>故邪在腑则阳脉不利，阳脉不利则气留之，气留之则阳气盛矣。</strong>
故外邪循脉入腑，则腑内不调，流于阳脉，阳脉涩而不利，阳气留停，不和于阴，故阳独盛也。
平按：“不利”《灵枢》、《甲乙》作“不和”。
<strong>阳气大盛则阴脉不利，阴脉不利则气留之，气留之则阴气盛矣。阴气大盛，则阳气弗能营也，故曰关。</strong>
阴气和阳，故阴气和利也。阳气盛不和于阴，则阴气涩也。阴气涩而停留，则阴气独而盛也。阴脉别走和阳，故阳得通也。阴既独盛不和于阳，则阳气不能营阴，故阴脉关闭也。
平按：“阳气大盛”《甲乙》作“邪在脏”三字。“不利”《甲乙》作“不和”。“气留”两“气”字，《灵枢》、《甲乙》均作“血”。“弗能营”《甲乙》作“不得相营”。
<strong>阳气大盛，则阴气弗得营也，故曰格。阴阳俱盛，弗得相营也，故曰关格。</strong>
阳气独盛，不和于阴，则阴脉不能营阳，以阳拒格，故名格。
平按：自上节“故曰关”及本节“阳气大盛，则阴气弗得营也”，《甲乙》无。
<strong>关格者，不得尽期而死矣。</strong>
阴阳脉有关格，即以其时与之短期，不可极乎天寿者也。
<strong>五脏气：心主噫，肺主咳，肝主语，脾主吞，肾主欠。</strong>
噫，乙戒反，饱满出气也。五脏从口中所出之气，皆是人常气之变也。《素问》肾主嚏，不同也。
平按：“五脏气”《素问》作“五气所病”。五“主”字，《素问》均作“为”。
“欠”下，《素问》有“为嚏”二字。
<strong>六腑气：胆为怒，胃为气逆、为哕，小肠大肠为泄，膀胱不约为遗溺，下焦溢为水。</strong>
皆是六腑之气所变之病。《素问》胃为逆气为恐，肠为泄，膀胱不利癃遗溺也。
平按：《素问》无“六腑气”三字；“胆为怒”在“遗溺”下；“为哕”下有“为恐”二字；“小肠大肠”作“大肠小肠”；“为泄”下有“下焦溢为水”五字；“膀胱”下有“不利为癃”四字；“遗溺”下无“下焦溢为水”五字。
<strong>五并：精气并于肝则忧，并于心则喜，并于肺则悲，并于肾则恐，并于脾则畏，是谓精气并于脏也。</strong>
精，谓命门所藏精也，五脏之所生也。五精有所不足，不足之脏虚而病也。五精有余，所并之脏亦实而病也。命门通名为肾，肝之母也，母实并子，故为忧也。心为火也，精为水也，水克于火，遂坏为喜。肺为金也，水子并母，故有悲怜。精并左肾，则肾实生恐。脾为土也，水并于土，被克生畏。《素问》精并于脾，消息生饥。如是相并为病，乃有无穷，斯为阴阳五行之变也。
平按：《素问》“五并”作“五精所并”；心、肺、肝、脾、肾，以次为序，与此不同。“是谓精气并于脏”句，作“是谓五并，虚而相并者也”。注“左肾”，袁刻作“于肾”。
<strong>五恶：肝恶风，心恶热，肺恶寒，肾恶燥，脾恶湿，此五脏气所恶。</strong>
东方生风，风生于肝，肝之盛即便恶风。以子从树生，子生多盛，必衰本树，相生之物，理皆然也，故肝恶风也。南方生热，热从心生，故心恶热也。《素问》曰：西方生燥，燥生于肺。若尔，则肺恶于燥。今此肺恶寒、肾恶燥者，燥在于秋，寒之始也；寒在于冬，燥之终也。肺在于秋，以肺恶寒之甚，故言其终；肾在于冬，以肾恶燥不甚，故言其始也。
中央生湿，湿生于脾，以其脾感，故恶湿也。
平按：《素问》“五恶”作“五脏所恶”。心、肺、肝、脾、肾，仍以次为序。“此五脏气所恶”句，作“是谓五恶”。又新校正节引此注，自“肺恶燥”至“言其始也”止。
<strong>五液：心主汗，肝主泪，肺主涕，肾主唾，脾主涎，此五液所生。</strong>
汗者水也，遍身腠理之液也，心者火也，人因热饮热食，及因时热蒸于湿气，液出腠理，谓之汗也。肝通于目，目中出液，谓之泪也。肺通于鼻，鼻中之液，谓之涕也。肾脉足少阴，上至颃颡，通出口中，名之为唾，故肾主唾也。脾足太阴脉，通于五谷之液，上出廉泉，故名为涎。
平按：《素问》“五液”作“五脏化液”。心、肺、肝、脾、肾，仍以次为序；五“主”字均作“为”；“此五液所生”句，作“是谓五液”。
<strong>五藏：心藏神，肺藏魄，肝藏魂，脾藏意，肾藏精志。</strong>
五藏，财浪反。肾有二枚：左箱为肾，藏志也；在右为命门，藏精也。
平按：“五藏”《素问》作“五脏所藏”。“精志”，“精”字《素问》无。新校正云：“按上善云：肾有两枚：左为肾，藏志；右为命门，藏精。”与此正合。
<strong>五主：心主脉，肺主皮，肝主筋，脾主肌，肾主骨。</strong>
<strong>平按：</strong>“五主”《素问》作“五脏所主”。“肌”《素问》作“肉”。
<strong>黄帝问于岐伯曰：余闻方士，或以脑髓为脏，或以为腑；或以肠胃为脏，或以为腑。敢问更相反，皆自谓是。不知其道，愿闻其说。</strong>
方，道也。异道之士，所说脏腑不同。脑、髓、骨、脉、胆及女子胞，此六或有说之为脏，或有说之为腑。胃、大肠、小肠、三焦、膀胱，此五或有说之为脏，或有说之为腑。所说脏腑相反，何者为真？
平按：《素问》“黄帝问”下无“于岐伯”三字。
<strong>岐伯曰：脑、髓、骨、脉、胆、女子胞，此六者，地气所生也，皆藏于阴而象于地，故藏而不写，名曰奇恒之府。</strong>
胞，豹交反，生儿裹也。地主苞纳收藏，脑髓等六法地之气，阴脏不泻，故得名脏；以其聚，故亦名腑。腑，聚也。此本非是常腑，乃是奇恒之腑，奇异恒常。
平按：“六者”二字原缺，谨依《素问》补入。“写”《甲乙》作“泻”，下同。
<strong>夫胃、大肠、小肠、三焦、膀胱者，天气之所生也，其气象于天，故写而不藏，此受五脏浊气，故名曰腑。</strong>
天主输泄风气雨露，故此五者受于五脏糟粕之浊，去①于天气，输泻不藏，故是恒腑。唯有五者，以胆一种，藏而不泻，割入奇腑，是肝之表，故得名腑也。
平按：《素问》“膀胱”下有“此五”二字；“故名曰腑”作“名曰传化之腑”，《甲乙》同。
①“去”，人卫本注曰：据前段杨注“法地之气”，当作“法”，与经文“象”字义合。
<strong>此不能久留，输泻魄门，</strong>
并精之处，谓之魄门。此五之中，三焦亦能输泻精气于魄门也。
平按：“输泻”下，《素问》、《甲乙》有“者也”二字，“魄门”二字属下节。
<strong>亦为五脏使，水谷不得久藏。</strong>
五脏在内为主，六腑在外为使，使之行于水谷也。
<strong>所谓五脏者，藏精神而不泻者也，故满而不能实。</strong>
精神遍于脏中不离，故不泻而满也。虽满常虚，故不实。
平按：“精神”《素问》作“精气”。新校正云：“接全元起本及《甲乙经》、《太素》精气作精神。”与此正合。
<strong>六腑者，实而不能满。所以然者，水谷之入口则胃实而肠虚，食下则肠实而胃虚，故曰实而不满。</strong>
肠胃更满，故为实也；更虚，故不满也。饱食未消，肠中未有糟粕，即胃实肠虚也；食消以下于肠，胃中未有食入，即肠实胃虚也。以其胃虚，故气得上也；以其肠虚，故气得下也。气得上下，神气宣通，长生久视。
平按：“六腑者”下，《素问》、《甲乙》均有
“传化物而不藏”句。
<strong>问曰：太阴、阳明，表里也，脾胃脉也，生病异何也？</strong>
足太阴足阳明脾胃二脉，诸经之海，生病受益以为根本，故别举为问也。
平按：“太阴”上，《甲乙》有“足”字。“表里”上，《素问》、《甲乙》有“为”字。“生病异”《甲乙》作“生病异者”，《素问》作“生病而异者”。
<strong>答曰：阴阳异位，更虚更实，更逆更顺，或从内，或从外，所从不同，故病异名。</strong>
太阴为阴，阳明为阳，即异位也。春夏阳明为实，太阴为虚；秋冬太阴为实，阳明为虚。即更虚实也。春夏太阴为逆，阳明为顺；秋冬阳明为逆，太阴为顺也。手三阴，从内向外也；手三阳，从外向内也。足之三阴，从内向外②；足之三阳，从外向内也。十二经脉阴阳六种不同，生病固亦多也。
平按：“更实更虚，更逆更顺”《素问》作“更虚更实，更逆更从”。又按：《素问》新校正所引杨注，与此正合。
②“从内向外”，萧本误作“从外向内”。今据仁和寺本改。
<strong>黄帝曰：愿闻其异状。</strong>
问其病异。
<strong>答曰：阳者，天气也，主外；阴者，地气也，主内。故阳道实，阴道虚。</strong>
阳为天气主外，故阳道实也。阴为地气主内，故阴道虚也。
<strong>故犯贼风虚邪者，阳受之；食饮不节，起居不时者，阴受之。</strong>
风寒暑湿虚邪外入腠理，则六阳之脉受之。饮食男女不节，则六阴受之。
平按：《甲乙》“阳受之”下有“则入腑”三字；“阴受之”下有“则入脏”三字，本书在下。
<strong>阳受之则入六腑，阴受之则入五脏。</strong>
六阳受于外邪，传入六腑；六阴受于内邪，传入五脏也。
<strong>入六腑则身热不时卧，上为喘呼；</strong>
六腑阳气在外，故身热也。阳盛昼眠不得至夜，故不时卧也。阳气盛于上，故上为喘呼也。
平按：“不时卧”《甲乙》作“不得眠”。
<strong>入五脏则满闭塞，下为飧泄，久为肠澼。</strong>
阴邪在中，实则胀肠满，闭塞不通，虚则下利肠澼。
<strong>故喉主天气，咽主地气。</strong>
肺为天也，喉出肺中之气呼吸，故主天；脾为地，咽出脾胃噫气，故主地。
<strong>故阳受风气，阴受湿气。</strong>
风从上下，故阳受之；湿从下上，故阴受之。
<strong>故阴气从足上行至头，而下循臂至指端；阳气从手上行至头，而下至足。</strong>
足三阴脉，从足至头，走头下胸，横出腋下，循臂至指端，为手三阴脉也。变为手三阳脉，从手指端上行至头，下行至足，为足三阳。阴阳相注，如环无端。
平按：两“下”字下，《素问》、《甲乙》均有“行”字。
<strong>故曰：阳病者，上行极而下行；阴病者，下行极而上行。故伤于风者，上先受之；伤于湿者，下先受之。</strong>
阳病者，三阴之脉上行至头极已为阳，受风热已下行；阴病者，三阳之脉下行至足极已为寒，受寒湿已上行。故伤风上先受之，伤湿下先受之。
平按：“而下行”、“而上行”，两“行”字，《素问》、《甲乙》无。注“风热已”，“已”字袁刻作“矣”。
<strong>问曰：见真脏曰死，何也？</strong>
无余物和杂，故名真也。五脏之气皆胃气和之，不得独用。如至刚不得独用，独用即折，和柔用之即固也。五脏之气，和于胃气，即得长生；若真独见，无和胃气，必死期也。欲知五脏真见为死、和胃为生者，于寸口诊手太阴，即可知之也。见者如弦是肝脉也，微弦为平好①也。微弦，谓弦之少也，三分有一分为微，二分胃气与一分弦气俱动，为微弦也。三分并是弦气，竟无胃气，为见真脏也。见真脏死，其理至妙，请陈其理，故曰何也。
平按：《素问》新校正引此注甚详。
①“好”，人卫本注曰：《素问•玉机真脏论》新校正引作“和”，于义为长。
<strong>答曰：五脏者皆禀气于胃，胃者五脏之本也。五脏不能自致于手太阴，必因于胃气，乃能至手太阴。</strong>
胃受水谷，变化精气而资五脏，故五脏得至手太阴寸口，见于微弦也。
<strong>故五脏各以其时，自为而至手太阴。</strong>
五脏主于五时，至其时也，其脏有病之甚者，胃气不与之居，不因胃气，以呼吸之力，独自至于太阴寸口，见于真弦也。
平按：“自”字原缺，谨依《素问》补。注“不与之居”，别本“居”作“俱”。
<strong>故邪气胜者精气衰。</strong>
真脏脉弦不微，无胃气者，则知肝病胜也。肝病邪胜，则胃谷精气衰。
<strong>故病甚者，胃气不能与之俱至于手太阴，故真脏之气独见。独见者，为病胜脏也，故曰死。黄帝曰：善。</strong>
真见病甚，故致死也。
平按：自“问曰：见真脏”至此，新校正谓：“全元起本在《太阴阳明表里篇》中，此乃王氏所移。”今检《素问•太阴阳明论篇》，前后均在此篇，惟此一段在《玉机真脏论》中，其为王氏所移益信。
<strong>问曰：脾病②而四肢不用何也？</strong>
五脏皆连四肢，何因脾病独四肢不用也？
平按：“脾”字原缺，谨依《素问》补入。
②“病”，萧本误作疾。今据仁和寺本改。
<strong>答曰：四肢皆禀气于胃，而不得径至，必因于脾乃得禀。今脾病，不能为胃行其津液，四肢不得禀水谷气，气日以衰，脉道不利，筋骨肌肉皆无气生，故不用焉。</strong>
土旺四季，四季皆有土也；脾长四脏，四脏皆有脾也。何者？四肢百体禀气于胃，胃以水谷津液资四肢。当用资四肢之时，胃气不能径到四肢，要因于脾，得水谷津液营卫之
气，营于四肢，四肢禀承，方得用也。若其脾病脉道不通，则筋骨肌肉无气以生，故不用也。
平按：“径至”，袁刻误作“俱至”，《素问》作“至经”，新校正云：“《太素》至经作径至，杨上善云：胃以水谷资四肢，不能径至四肢，要因于脾，得水谷津液，营卫于四
肢。”与此注合。“不利”《甲乙》作“不通”。“皆无气生”《素问》作“皆无气以生”，《甲乙》同。
<strong>《甲乙经》问曰：脾之不主时何也？答曰：脾者土也，治中央，常以四时长四脏，各十八日寄治，不得独主时，脾脏有常著土之精也。</strong>
四脏之本，皆为土也。十八日用，故曰寄也。著，澄略反，在也。脾脏在土之精妙也。
平按：“治中央”《甲乙》作“土者中央”。“不得独主时”《甲乙》无“得”字，《素问》作
“不得独主于时也”。“脾脏有常著”《甲乙》作“脾者土脏常著胃”，《素问》作“脾脏者常著胃”。
<strong>土者，主万物而法天地，故上下至头足，不得主时。</strong>
土为万物之质，法于天地，与万物为质，故身与头手足为体，身不别主时。
平按：“主”《素问》、《甲乙》作“生”。“天地”，“天”字、“主时”二字原缺，谨依《素问》、《甲乙》补。
<strong>问曰：脾与胃也，以膜相逆耳，而能为之行津液何也？</strong>
脾阴胃阳，脾内胃外，其位各别，故相逆也。其别异，何能为胃行津液气也？一曰相连，脾胃表里阴阳，募既相假，故曰相连也。
平按：“以募相逆”《素问》作“以膜相连耳”。新校正云：“按《太素》作以募相逆，杨上善云：脾阴胃阳，脾内胃外，其位各异，故相逆也。”又注“故相”下，原钞缺二字，依新校正所引，应作“逆也”二字。袁刻“相”上脱“故”字；“逆”下脱“也”字。又注“阴阳募”，袁刻“暮”误作“前”。
<strong>答曰：足太阴，三阴也，脉贯胃属脾络嗌，故太阴为之行气于三阴。</strong>
嗌，于未①反，咽也。足太阴脉贯胃属脾，上行络嗌，其气强盛，能行三阴之脉，故太阴脉得三阴名也。
平按：“脉”上，《素问》、《甲乙》有“其”字。
①“未”，萧本误作“末”。今据仁和寺本改。
<strong>阳明者表也，五脏六腑之海也，亦为之行气于三阳。脏腑各因其经而受气于阳明，故为胃行其津液。四肢不得禀水谷之气，日以益衰，阴道不利，筋骨脉肉皆毋气以主，故不用焉。</strong>
阳明为阴阳脏腑之海，五脏六腑各因十二经脉受气于阳明，故经脉得为胃行津液之气。四肢禀承四肢得经脉不阳明，则阴脉不通，筋骨脉肉无气以主也。
平按：“阳明者表也”，“者表”二字原缺，谨依《素问》、《甲乙》补入。“水谷”下《素问》、《甲乙》无“之”字。“日以益衰”《甲乙》作“气日以衰”。“脉肉”二字原缺，《素问》、《甲乙》作“肌肉”，依本注应作“脉肉”。
卷第七（佚）
（佚）
卷第八经脉之一
经脉连环
①此篇目萧本原无，今据仁和寺本补。
平按：此篇自“余则”二字以上残脱，篇目亦不可考，故自“盛有”二字上，从《灵枢》卷三第十《经脉篇》及《甲乙经》卷二第一上篇补入。自“余则”二字以下至末，见《灵枢•经脉篇》，又见《甲乙经》卷二第一上篇。
编者按：萧氏注《黄帝内经太素》未见仁和寺本，故谓：“自‘余则’二字以上残脱，篇目亦不可考。②”今自篇首至杨上善注“腑脉必”以上，据仁和寺本补齐。“腑脉必”以下至“余则肩背痛”之上，仁和寺本亦残缺，故仍依萧本。
②考萧氏原本，自篇首至“脉手太阴之脉，起于中焦”之前，萧氏似尚见到部分残文，所以曾加数段语，并以《灵枢》校之。为避免混乱，此次据仁和寺本重校，凡新增补之处，萧氏“平按”皆删去。
<strong>雷公问于黄帝曰：《禁服》之言：凡刺之理，经脉为始，营其所行，制其度量，内次五脏，别其六腑。愿尽闻其道。</strong>
雷公先口吟此《九针》六十篇之道，勤服日久，编绝简垢，恐弛子孙，请问其约。黄帝乃令设盟诚之，详授针灸经脉脏腑之道，故今问之。
编者按：“于黄帝”三字，《甲乙经》无。“禁服”《灵枢》、《甲乙经》均作“禁脉”。“营其所行，制其度量，内次五脏，别其六腑”十六字，《甲乙经》无。“别其六腑”《灵枢》作“外别六腑”。注“编绝”、“恐”、“孙”、“灸”五字，仁和寺本虫蚀不完，观其剩形，似此五字，待考。又按：萧本此处加按语曰：“《灵枢》……‘其道’下有‘黄帝曰：人始生，先成精，精成而脑髓生，骨为干，脉为营，筋为刚，肉为墙，皮肤坚而毛发长，谷入于胃，脉道以通，血气乃行。雷公曰：愿卒闻经脉之始生。’五十七字。”考仁和寺本，此五十七字不缺，故本次点校补齐。
<strong>黄帝曰：人始生，先成精，</strong>
人生成形，凡有八种，谓先遗体，阴阳二精，一也。
<strong>精成而脑髓生，</strong>
阴阳精变成脑髓，脑、髓同是骨中脂也，在头为脑，在四肢为髓，二也。枢》校之。为避免混乱，此次据仁和寺本重校，凡新增补之处，萧氏“平按”皆删去，请骨为干，干，本也。脑、髓之骨成，与皮肉筋脉为本，三也。
编者按：“骨“字，仁和寺本上部略残，观其剩形，当为“骨“字。
<strong>脉为营，</strong>
经脉成，通行血气，以营其身，四也。
编者按：注“也“字，仁和寺本脱，据前后段体例补。
<strong>筋为纲，</strong>
筋脉成，纲维四肢，约束百体，五也。
编者按：“纲”《灵枢》作“刚”。
<strong>肉为穡</strong>
其肉成已，盛裹筋骨，壅罗脏腑，六也。
编者按：“穡”《灵枢》作“墙”。
<strong>皮肤坚，</strong>
皮肤成已，腠理坚实，七也。
编者按：“坚”字之后，《灵枢》有“而”字。
<strong>毛发长，</strong>
毛发成已，润泽滋长，八也。
<strong>谷入于胃，脉道以通，血气乃行。</strong>
八体成美，经脉血气遂得通行。
<strong>雷公曰：愿卒闻经脉之始生。黄帝曰：经脉者，所以能决死生，</strong>
人之死生，血气先见经脉，故欲知死生，必先候经脉也。
编者按：“雷公曰：愿卒闻经脉之始生”及“能”字，《甲乙经》无。
<strong>处百病，</strong>
百病所生，经脉由之，欲处分百病，须候经脉也。
编者按：注“也”字后衍一“之”字，今删，仁和寺本多衍“之”字，皆径删，不再举。
<strong>调虚实，不可不通也。</strong>
人之虚实之气，欲行补泻，须通经脉也。
编者按：《灵枢》无“也”字。
<strong>肺手太阴之脉，</strong>
手太阴乃是五脏六腑经脉通行气之要道也。尺阴阳者，变化无方，随物施名，名有多种。肺在西方金位，阴气始生，名为少阴。居腰已上，脏腑之盖，居高而尊，因名太阴，即所主也。经脉与别，壅遏营气，令无所避，故名曰脉也。
编者按：注“名有多种”，“多”字，仁和寺本原作“歹”，盖传写之误，今改正。“令”，原钞残缺，仅存上半部“人”字，今据《灵枢•决气》改。
<strong>起于中焦，</strong>
十一经脉生处，皆称为“起”；所经之处名“出”，亦称“至”、称“泾”，此为例也。膈下脐上为中焦也。
编者按：注“泾”字，疑为“经”字之误。
<strong>下络大肠，还循胃口，上鬲属肺，</strong>
鬲，佳麦反。五脏六腑气相通者，脏脉必络腑属脏，腑脉必……。
编者按：自篇首至此，从仁和寺本补入，以下仍从萧本。
<strong>从肺系横出腋下，下循臑内，行少阴心主之前，下肘中，循臂内上骨下廉，入寸口，上鱼，循鱼际，出大指之端；其支者，从腕后直出次指内廉，出其端。是动则病肺胀满，膨膨然而喘咳，缺盆中痛，甚则交两手而瞀，此为臂厥。是主肺所生病者，咳上气喘渴①，烦心胸满，臑臂内前廉痛厥，掌中热。气盛有余则肩背痛，</strong>
肺气盛，故上冲肩背痛也。
①“渴”，人卫本注曰：今本《灵枢》作渴，当据《甲乙》作喝，与《脉经》、《千金》及《铜人》均合。
本书卷六《五脏命分》“肺小则少饮，不病喘喝。”杨注：喝，喘声。
<strong>风寒汗出，中风不浃，数欠。</strong>
肺脉盛者则大肠脉盛，天有风寒之时，犹汗出脏中，身外汗少，故曰不浃。祖夹反，谓润洽也。有本作“汗出中风，小便数而欠”。阴阳之气上下相引，故多欠也。
平按：“不浃数欠”《灵枢》作“小便数而欠”，《甲乙》同。又：“欠”，袁刻误作“次”。注“有本”，袁刻作“本有”。
<strong>气虚则肩背痛寒，</strong>
盛气冲满，肩背痛也，肩背元气虚而痛也。阳虚阴并，故肩背寒也。
平按：“肩背”下，原钞重一“背”字，《灵枢》、《甲乙经》均不重，疑衍。
<strong>少气不足以息，溺色变。</strong>
肺以主气，故肺虚少气，不足以息也。大肠脉虚，令膀胱虚热，故溺色黄赤也。溺，音尿。
<strong>为此诸病，</strong>
手太阴脉气为前诸病也。
<strong>盛则泻之，虚则补之，</strong>
《八十一难》曰：“东方实，西方虚，泻南方，补北方，何谓也？然，金木水火土，当更相平。东方木也②，木欲实，金当平之；火欲实，水当平之；土欲实，木当平之；金欲实，火当平之；水欲实，土当平之。东方者肝也，肝实则知肺虚。泻南方，补北方。南方火者，木之子也；北方水者，木之母也。水以胜火。子能令母实，母能令子虚，故泻火补水，欲令金去不得干木也。”
平按：注“欲令金去不得干木也”句，《难经》无“去”字；“干”作“平”。滑注云：“金不得平木，不字疑衍。”复云：“经曰一脏不平，所胜平之。东方肝也，西方肺也，东方实则知西方虚。若西方不虚，则东方安得过实或泻或补，要亦抑其甚而济其不足，损过就中之道。越人之意，盖谓东方过于实，而西方之气不足，故泻火以抑其木，补水以济其金，是乃使金得与木相停，故曰欲令金得平木也。若曰欲令金不得平木，则前后文义窒碍，竟说不通。使肝不过肺不虚，复泻火补水，不几于实实虚虚耶！”据此，则本注“去”字、“不”字疑衍。原钞“于”字，当系“平”字传写之误。
②“东方木也”，仁和寺本作“东方者，木也”。
<strong>热则疾之，</strong>
热盛冲肤，闭而不通者，刺之摇大其穴，泻也。
<strong>寒则留之，</strong>
有寒痹等在分肉间者，留针经久，热气当集，此为补也。
<strong>陷下则灸之，</strong>
经络之中，血气减少，故脉陷下也。火气壮火，宣补经络，故宜灸也。
<strong>不盛不虚，以经取之。</strong>
《八十一难》云：不盛不虚，以经取之，是谓正经自病，不中他邪，当自取其经。前盛虚者，阴阳虚实，相移相倾，而他经为病。有当经自受邪气为病，不因他经作盛虚。若尔，当经盛虚，即补泻自经，故曰以经取之。
<strong>盛者则寸口大三倍于人迎，虚者则寸口反小于人迎。</strong>
厥阴少阳，其气最少，故寸口阴气一盛，病在手足厥阴；人迎阳气一盛，病在手足少阳。少阴太阳，其气次多，故寸口阴气二盛，病在手足少阴；人迎阳气二盛，病在手足太阳。太阴阳明，其气最多，故寸口阴气三盛，病在手足太阴；人迎阳气三盛，病在手足阳明。所以厥阴少阳，气盛一倍为病；少阴太阳，二倍为病；太阴阳明，三倍为病。是以寸口人迎，随阴阳气而有倍数，候此二脉，知于阴阳气之盛也。其阴阳虚衰，寸口人迎反小，准此可知也。
<strong>大肠手阳明之脉，</strong>
手阳明脉，起手之指端上行，下属大肠，通行大肠血气，故曰大肠手阳明脉也。
<strong>起于大指次指之端，</strong>
手阳明与手太阴合。手太阴从中焦至手大指次指之端，阴极即变为阳。如此阴极阳起，阳极阴起，行手头及足，如环无端也。
平按：《甲乙经》“端”下有“外侧”二字。
<strong>循指上廉，出合谷两骨之间，</strong>
掌骨及大指本节，表两骨之间也。
<strong>上入两筋之中，循臂上廉，入肘外廉，上臑外前廉，</strong>
手三阴行臑内，手三阳行臑外，阳明行臑外前楞也。
平按：“上臑外前廉”《甲乙经》作“上臑循外廉”。
<strong>上肩，出髃前廉，</strong>
髃，音隅，角也，两肩端高骨即肩角也，又五口反。
平按：“出髃前廉”《灵枢》、《甲乙经》作“出髃骨之前廉”。
<strong>上出于柱骨之会上，下入缺盆，</strong>
柱骨，谓缺盆骨上极高处也。与诸脉会入缺盆处，名曰会也。手阳明脉上至柱骨之上，复出柱骨之下入缺盆也。
<strong>络肺，下鬲属大肠；</strong>
腑气通脏，故络脏属腑也。
平按：“鬲”《灵枢》作膈，下同。
<strong>其支者，从缺盆上颈贯颊，入下齿中，还出挟口，交人中，左之右，右之左，上侠鼻孔。</strong>
颈，项前也。交，谓相交，不相会入也。
平按：“上颈”《甲乙经》作“直上至颈”。
“侠”《灵枢》均作“挟”，下同。
<strong>是动则病齿痛肿。</strong>
齿痛，谓下齿痛也。，谓面颧秀高骨也，专劣反。
平按：“”《灵枢》作“颈”，今本《甲乙经》作“颊”，正统本《甲乙经》作“颈”。
<strong>是主津所生病者，</strong>
《八十一难》云：邪在血，血为所生病，血主濡之也。是为血及津液皆为濡也。津，汗也。以下所生之病，皆是血之津汗所生病也。
平按：《难经》云：“经言脉有是动有所生病，是以动者气也，所生病者血也。邪在气，气为是动；邪在血，血为所生病。气主响之，血主濡之。气留而不行者，为气先病也；血壅而不濡者，为血后病也。故先为是动，后为所生也。”滑注谓：“此脉字，非尺寸之脉，乃十二经隧之脉。每脉中辄有二病者，盖以有在气在血之分也。”平又按：《灵枢》、《甲乙》“津”下有“液”字。注“津汗”，袁刻作“津液”。
<strong>目黄口干，鼽衄，喉痹，肩前臑痛，大指次指痛不用。</strong>
手阳明经是腑阳脉，多为热痛，故循经所生七种病也。鼻孔引气，故为鼽也，鼻形为鼽也。有说鼽是鼻病者，非也。
<strong>气盛有余则当脉所过者热肿，</strong>
是动所生之病，有盛有虚。盛者，此脉所过之处热及肿也。
<strong>虚则寒栗不复。</strong>
阳虚阴并，故寒栗也。不复，不得复于平和也。
<strong>为此诸病，盛则泻之，虚则补之，热则疾之，寒则留之，陷下则灸之，不盛不虚，以经取之。盛者则人迎大三倍于寸口，虚者则人迎反小于寸口。</strong>
<strong>胃足阳明之脉，起于鼻，交頞中，</strong>[平按：“頞中”下，《灵枢》有“旁纳太阳之脉”六字。《甲乙经》“纳”作“约”。]<strong>下循鼻外，入上齿中，还出侠口环唇，下交承浆，却循颐后下廉，出大迎，循颊车，上耳前，过客主人，循发际，至额颅；其支者，从大迎前下人迎，循喉咙，入缺盆，下膈属胃络脾；</strong>
足阳明脉起于鼻，下行属胃，通行胃之血气，故曰胃足阳明脉也。手阳明经从手上侠
鼻孔，到此而起，下行至于足指，名足阳明经。十二经脉行处及穴名，备在《明堂经》，具释之也。客主人，即上开穴也。頞，阿葛反，鼻茎也。颅，音卢。胃腑通气入脏，故属胃络脾也。
平按：①“頞颅”，《灵枢》、《甲乙经》“頞”作“额”。注“上开穴”，本书《气府篇》：客主人各一。杨注云：一名上关穴。《甲乙经》卷三第十一谓：上关，一名客主人，在耳前上廉，开口有孔，手少阳足阳明之会。《素问•气穴论篇》及《气府论》王注均同。则“开”字当系“关”字传写之误。
①人卫本注曰：平按全句，疑有误。因本书及日抄本均作“额”，何以按语出此“頞”字？
<strong>其直者，从缺盆下乳内廉，下侠脐，入气街中；其支者，起胃口下②，循腹里，下至气街中而合，以下髀，抵伏菟，</strong>
胃传食入小肠处，名胃下口。此脉一道，从缺盆下乳内廉肤肉之中，下侠脐至气街中。前者一道，从缺盆属胃。今从胃口下下行，与气街中者合为一脉而下。抵，至也，丁礼反。
平按：“侠脐”《灵枢》作“挟脐”。《灵枢》、《甲乙经》“髀”下均有“关”字；“菟”均作“兔”。
②“口下”，人卫本注曰：杨注：“胃传食入小肠处，名胃下口。”疑此“口下”及杨注后文“口下”，均是“下口”之误。《脉经•卷第六》、《千金•卷十六•第一》、《素问•厥论》等篇王注、《铜人•卷二》及《发挥•卷中》均作“下口”。
<strong>下膝入膑中，</strong>
膝，胫头也。膑，膝之端骨也，频忍反。
<strong>下循胻外廉，下足跗，入中指内间；</strong>
胻③，故④孟反。
平按：“下循胻外廉”，袁刻脱此五字。“胻”《灵枢》作“胫”。
③“胻”，萧本误作“跗”。今据仁和寺本改。
④“故”，萧本作“古”。今据仁和寺本改。
<strong>其支者，下膝三寸而别，以下入中指外间；其支者，别跗上，入大指间，出其端。</strong>
脉从气街下行至足指间，凡有三道。
平按：“下膝三寸”，“膝”字《灵枢》作“廉”。
<strong>是动则病洒洒振寒，</strong>
洒洒，恶寒貌，音洗，谓如水洒洗寒也。
平按：“洒洒”《甲乙经》作“凄凄然”三字。
<strong>善伸数欠颜黑，</strong>
凡欠及多伸，或为阳上阴下，人之将卧，阴阳上下相引，故数欠。颜额，阳也。黑，阴也。阴气见额阳，病也。
平按：“伸”《灵枢》作“呻”。
<strong>病至则恶人与火，闻木音则惕然而惊，心欲动，</strong>
至，甚也。阳明，土也。土恶木，故病甚恶木音也。阳明主肉，血盛，故恶火也。阳明厥喘闷，闷故恶人也。
平按：“音”《灵枢》作“声”。
<strong>独闭户牖而处，</strong>
阴静而闇，阳动而明，今阴气加阳，故欲闭户独处也。
平按：“牖”上，《灵枢》、《甲乙经》有“塞”字。
<strong>甚则欲上高而歌，弃衣而走，</strong>
阳盛故也。
<strong>贲向腹胀，是为厥。</strong>
响，音乡。谓阳气贲聚虚满为腹胀也。以阳盛于脚，故欲登高弃衣而走，名为厥也。
平按：“向”《灵枢》、《甲乙经》均作“响”。“”《灵枢》作“骭”，今本《甲乙经》作“臂”，正统本《甲乙经》作“骭”。
<strong>是主血所生病者，狂疟温淫汗出，</strong>
阳明主肉，血为肉液，故亦主血也。淫，过也，谓伤寒热病，温热过甚而热汗出也。
平按：“疟”《甲乙经》作“瘈”。
<strong>鼽衄，口唇胗，颈肿喉痹，</strong>
衄，出血也。不言鼻衄而言鼽衄者，然鼻以引气也，鼽鼻形也，鼻形之中出血也。胗，唇痒疮，音紧。
平按：“胗”《甲乙经》作“紧”。
<strong>腹外肿，膝膑肿痛，</strong>
阳明，一道行于腹外，一道行于腹内。腹内水谷行通，故少为肿；腹外卫气数壅，故腹外多肿也。
平按：“腹外肿”《灵枢》、《甲乙经》作“大腹水肿”。
<strong>循膺、乳、街、股、伏菟、外廉、足跗上皆痛，中指不用。</strong>
上七处并是足阳明脉所过，故循上七处痛者，是阳明脉病也。股，髀内阴股也。足中指内外间，阳明脉支所至，故脉病中指不用也。
平按：“街”上，《灵枢》有“气”字，《甲乙经》同。注“七处痛”，“处”字袁刻误作“虚”；“足中指”，“指”字袁刻脱。
<strong>气盛则身以前皆热，</strong>
足阳明脉唯行身前，故脉盛身前皆热也。
<strong>其有余于胃，则消谷善饥，溺色变。</strong>
脉气有余身前，故身前皆热；若有余胃中，故善饥溺变也。
平按：“变”《灵枢》、《甲乙经》均作“黄”。
<strong>气不足则身以前皆寒栗，胃中寒则胀满。</strong>
有余，身前胃中有热有饥；不足，身前胃中寒栗胀满。阳气有余，阴气不足；阳气不足，阴气有余。今但举一边为例耳。
<strong>为此诸病，盛则泻之，虚则补之，热则疾之，寒则留之，陷下则灸之，不盛不虚，以经取之。盛者则人迎大三倍于寸口，虚则人迎反小于寸口。</strong>
<strong>脾足太阴之脉，</strong>
足太阴脉，起于足大指端，上行属脾，通行脾之血气，故曰脾足太阴脉者也。
<strong>起于大指之端，循指内侧白肉际，过覈骨后，</strong>
覈，胡革反。人足大指本节后骨，名为覈骨也。
平按：“覈”《灵枢》、《甲乙经》作“核”。
<strong>上内踝前廉，</strong>
十二经脉，皆行筋肉骨间；惟此足太阴经，上于内踝薄肉之处，脉得见者也。
<strong>上腨内，循胫骨后，交出厥阴之前，</strong>
内踝直上名为内，外踝直上为外，胫后腓肠名为腨。太阴从内踝上行八寸，当胫骨后，交出厥阴之前上行之。
平按：“腨”《灵枢》作“踹”。“胫”《甲乙经》作“胻”。
<strong>上循膝股内前廉，入股属脾络胃，</strong>
膝内之股近膝名膝股，近阴处为阴股也。
平按：《灵枢》无“循”字。“入股”，“股”字作“腹”，《甲乙经》同。
<strong>上鬲侠咽，连舌本，散舌下；其支者，复从胃，别上鬲，注心中。</strong>
舌下散脉，是脾脉也。
<strong>是动则病舌强，食则欧，胃脘痛，</strong>
脘，胃腑也。脘，音管也。
平按：《灵枢》、《甲乙经》“舌”下均有“本”字；“欧”作“呕”。
<strong>腹胀善噫，得后出余气则快然如衰，</strong>
寒气客胃，厥逆从下上散，散已复上出胃，故为噫也。谷入胃已，其气上为营卫及膻中气，后有下行与糟粕俱下者，名曰余气。余气不与糟粕俱下，壅而为胀，今得之泄之，故快然腹减也。
平按：“出余”二字《灵枢》、《甲乙经》均作“与”。《甲乙经》“如衰”作“而衰”。
<strong>身体皆重。</strong>
身及四肢，皆是足太阴脉行胃气营之。若脾病，脉即不营，故皆重也。
<strong>是主脾所生病者，舌本痛，</strong>
脾所生病，太阴脉行至舌下，故舌本痛也。
<strong>体不能动摇，</strong>
脾不营也。
<strong>食不下，烦心，心下急痛，</strong>
脾脉注心中，故脾生病，烦心、心急痛也。
平按：“痛”《甲乙经》作“寒疟”。
<strong>溏，瘕、泄，</strong>
溏，食消，利也。瘕，食不消，瘕而为积病也。泄，食不消，飧泄也。
<strong>水闭，</strong>
脾所生病，不营膀胱，故小便不利也。
<strong>黄瘅，不能卧，强欠，</strong>
内热身黄病也。脾胃中热，故不得卧也。将欠不得欠，名曰强欠。
平按：《灵枢》、《甲乙经》“瘅”均作“疸”；“欠”均作“立”。“不能卧”《甲乙经》作“不能食，唇青”。
<strong>股膝内肿厥，大指不用。</strong>
或痹不仁，不能用也。
平按：“内肿厥”《甲乙经》作“内肿痛厥”。“大指”上，《灵枢》、《甲乙经》均有“足”字。
<strong>为此诸病，盛则泻之，虚则补之，热则疾之，寒则留之，陷下则灸之，不盛不虚，以经取之。盛者则寸口大三倍于人迎，虚者则寸口反小于人迎。心手少阴之脉，起于心中，出属心系，下鬲络小肠；</strong>
十二经脉之中，余十一经脉及手太阳经，皆起于别处，来入脏腑。此少阴经起自心中，何以然者？以其心神是五神之主，能自生脉，不因余处生脉来入，故自出经也。肺下悬心之系，名曰心系。余经起于余处，来属脏腑。此经起自心中，还属心系，由是心神最为长也。问曰：《九卷》心有二经：谓手少阴，心主。手少阴经不得有输。手少阴外经受病，亦有疗处。其内心脏不得受邪，受邪即死。又《九卷•本输》之中，手少阴经及输并皆不言。今此《十二经脉》及《明堂流注》少阴经脉及输皆有，若为通精？答曰：经言心者，五脏六腑之大主，精神之舍，其脏坚固，邪不能客。客之则心伤，心伤则神去，神去即死。故诸邪之在于心者，皆在心之包络，包络，心主脉也，故有脉不得有输也。手少阴外经有病者，可疗之于手掌兑骨之端。又恐经脉受邪伤脏，故《本输》之中，输并手少阴经亦复去之。今此《十二经脉》手少阴经是动所生皆有诸病，俱言盛衰并行补泻及《明堂流注》具有五输者，以其心脏不得多受外邪，其于饮食汤药，内资心脏，有损有益，不可无也。故好食好药资心，心即调适；若恶食恶药资心，心即为病。是以心不受邪者，不可受邪也。言少阴是动所生致病及《明堂》有五输疗者，据受内资受外邪也。言手少阴是受邪，故有病也。 
平按：注“若为通精”，“精”字原校作“释”。又注“是动所生”，“生”字袁刻误作“致”。“及明堂”，“及”字袁刻作“又”。
<strong>其支者，从心系上侠咽，系目系；</strong>
筋骨血气四种之精与脉合为目系，心脉系于目系，故心病闭目也。
<strong>其直者，复从心系却上肺，上出掖下，下循臑内后廉，行太阴心主之后，下肘内，循臂内后廉，抵掌后兑骨之端，</strong>
<strong>其小指掌后尖骨，谓之兑骨也。</strong>
<strong>平按：</strong>“上出掖下”《灵枢》作“下出腋下”。“掖”
《灵枢》、《甲乙经》均作“腋”，下同，不再举。“下肘内”《甲乙经》作“下肘中内廉”。“兑”《灵枢》作“锐”，下同。
<strong>入掌内廉，循小指之内出其端。</strong>
掌外将侧，名曰外廉；次掌内将侧，名内廉也。
平按：《灵枢》、《甲乙经》“廉”上有“后”字。
<strong>是动则病嗌干心痛，渴而欲饮，为臂厥。</strong>
心经病，心而多热，故渴而欲饮。其脉循臂，故是动为臂厥之病也。
平按：《灵枢》、《甲乙经》“为”上有“是”字。
<strong>是主心所生病者，目黄胁痛，臑臂内后廉痛厥，掌中热痛也。</strong>
其脉上掖近胁，故胁痛也。臑臂内后廉，脉行之处，痛及厥也。厥，气失逆也。
平按：“胁痛”《甲乙经》作“胁满痛”。
<strong>为此诸病，盛则泻之，虚则补之，热则疾之，寒则留之，陷下则灸之，不盛不虚，以经取之。盛者则寸口大再倍于人迎，虚者则寸口反小于人迎。小肠手太阳之脉，</strong>
手太阳脉起于手指，上行入缺盆，下属小肠，通小肠血气，故曰小肠手太阳脉也。
<strong>起于小指之端，循手外侧上捥，出踝中，</strong>
人之垂手，大指著身之侧，名手内侧；小指之后，名手外侧。足胫骨与足捥骨相属之处，著胫骨端内外高骨，名曰内外踝；手之臂骨之端，内外高骨，亦名为踝也。手太阳脉贯踝也。
平按：“捥”《灵枢》、《甲乙经》作“腕”，考“腕”与“捥”通。
<strong>直上循臂下骨下廉，</strong>
臂有二骨：垂手之时，内箱前骨名为上骨，外箱后骨名为下骨。手太阳脉行下骨下将侧之际，故曰下廉也。
平按：《灵枢》“骨”上无“下”字，《甲乙经》同。
<strong>出肘内侧两骨之间，上循臑外后廉，</strong>
手阳明上臑外前廉，手少阳循臑外，此手太阳循臑外后廉。手三阴脉行于臑内，手三阳脉行于臑外，此为异也。
平按：《灵枢》“两骨”作“两筋”。
<strong>出肩解，</strong>
肩臂二骨相接之处，名为肩解。
<strong>绕肩甲，交肩上，入缺盆，</strong>
肩，两肩也。两箱之脉，各于两箱绕肩甲已，会于大椎，还入缺盆，此为正也。有说两箱脉来交大椎上，会大椎穴以为交者，经不言交，不可用也。
平按：“甲”《灵枢》作“胛”，《甲乙经》同。“缺盆”下，《甲乙经》有“向腋下”三字。
<strong>络心，循咽下鬲抵胃，属小肠；其肢支者，从缺盆循颈上颊，至目兑眦，却入耳中；其支者，别颊上抵鼻，至目内眦。</strong>
脉络心，循咽而下，抵著胃下，属于小肠。上至颧，傍抵鼻孔，至目内眦。目眦有三：目之内角为内眦，外角为兑眦，崖上为上眦也。
平按：“兑”《灵枢》、《甲乙经》均作“锐”。下“其支者”，“支”字正统《甲乙经》作“直”。“内眦”下，《灵枢》、《甲乙经》均有“斜络于颧”四字。注“有三”，“三”字袁刻误作“二”。
<strong>是动则病嗌痛颌肿，不可以顾，肩似拔，臑似折。</strong>
臂臑痛若折者。
平按：“颌”《灵枢》、《甲乙经》均作“颔”。
<strong>是主液所生病者，耳聋目黄颊肿，颈颔肩臑肘臂外后廉痛。</strong>
两大骨相接之处，有谷精汁，补益脑髓，皮肤润泽，谓之为液，手太阳主之。邪气病液，遂循脉生诸病也。
<strong>为此诸病，盛则泻之，虚则补之，热则疾之，寒则留之，陷下则灸之，不盛不虚，以经取之。盛者则人迎大再倍于寸口，虚者则人迎反小于寸口。膀胱足太阳之脉，</strong>
足太阳脉，起目内眦，上头下项侠脊属膀胱，通膀胱血气，故曰膀胱足太阳脉也。
<strong>起于目内眦，上额交颠上；其支者，从颠至耳上角；其直者，从颠入络脑，还出别下项，循肩髆内侠脊抵腰中，入循膂络肾属膀胱；其支者，从腰中下贯臀，入腘中；</strong>
颠，顶也。顶上有骨空，太阳入骨空络脑还出也。髆，音博。臀，音屯，尻之厚肉也。
平按：《灵枢》、《甲乙经》“颠”均作“巅”。“贯臀”上，《灵枢》有“挟脊”二字，《甲乙
经》有“会于后阴”四字。
<strong>其支者，从髆内左右别下贯胂，过髀枢，</strong>
胂，侠脊肉也，似真反。髀枢，谓髀骨尻骨相入转动处也。
平按：“支”正统本《甲乙经》作“直”。“髀”《甲乙经》作“膊”。“胂”《灵枢》、《甲乙经》均作“胛”，《甲乙经》注云：一作“髋”。“胂”下，《灵枢》、《甲乙经》均有“挟脊内”三字。又注“髀骨”，“髀”字；“相抵”，“相”字，袁刻均脱。
<strong>循髀外后廉，下合腘中，以下贯腨，出外踝之后，循京骨，至小指外侧。</strong>
京骨，谓外踝下近前高骨也。京，高大也。
平按：“后廉”上，《灵枢》有“从”字；“腨”作“踹”，《甲乙经》同。
<strong>是动则病冲头痛，目似脱，项似拔，脊痛腰似折，髀不可以回，腘如结，腨如裂，是为踝厥。</strong>
腘、腨之病者，皆是太阳行踝之后，为厥失逆病也。结，谓束缚也。
平按：《甲乙经》“脊”下无“痛”字；“折”下无“髀”字。“回”《灵枢》作“曲”，《甲乙经》同。注
“为”上，别本有“所”字。
<strong>是主筋所生病者，痔疟狂颠疾，头亚项痛，目黄泪出鼽衄，项背腰尻腘腨脚皆痛，小指不用。</strong>
足太阳水，生木筋也，故足太阳脉主筋者也。所以邪伤于筋，因而饱食，筋脉横解，肠澼为痔也。
平按：“颠”《灵枢》作“巅”。“亚”《灵枢》作“囟”，注：“音信，顶门也。”
《甲乙经》作“囟”，音同，疑是古“囟”字之误。“项痛”《甲乙经》作“项颈间痛”。
<strong>为此诸病，盛则泻之，虚则补之，热则疾之，寒则留之，陷下则灸之，不盛不虚，以经取之。盛者则人迎大再倍于寸口，虚者则人迎反小于寸口。肾足少阴之脉，</strong>
足少阴脉，上行属肾，通行肾之血气，故曰肾足少阴脉也。
<strong>起于小指之下，邪趣足心，出于然骨之下，</strong>
足太阳腑脉至足小指而穷，足少阴脏脉从小指而起，是相接也。然骨，在内踝下近前起骨是也。
平按：“趣”《灵枢》作“走”。
<strong>循内踝之后，别入跟中，</strong>
少阴脉行至内踝之后，别分一道入足跟中也。
平按：注“足跟”二字，袁刻误作“骨陷”二字。
<strong>以上腨内，出腘内廉，贯脊属肾络膀胱；</strong>
贯脊，谓两箱二脉，皆贯脊骨而上，各属一肾，共络膀胱。
平按：《甲乙经》“腘”下有“中”字。
<strong>其直者，从肾上贯肝膈，入肺中，循喉咙，侠舌本；</strong>
直贯肝鬲而过称贯，即舌下两傍脉是也。
平按：“舌本”下，《甲乙经》注云：“一本云：从横骨，中挟脐，循腹里上行而入肺。”
<strong>其支者，从肺出络心，注胸中。</strong>
从肺下行，循心系络于心，注胸中也。
<strong>是动则病饥不欲食，面黑如地色，</strong>
少阴脉病，阴气有余，不能消食，故饥不能食也。以阴气盛，面黑如地色也。
平按：“面黑如地色”《灵枢》作“面如漆柴”，《甲乙经》作“面黑如炭色”。
<strong>欬唾则有血，喝喝如喘，</strong>
唾为肾液，少阴入肺，故少阴病热，咳而唾血。虽唾喉中不尽，故呼吸有声，又如喘也。喝，呼葛反。
平按：“欬”《甲乙经》作“咳”；“如喘”作“而喘”。
<strong>坐而欲起，起目，如无所见，</strong>
少阴贯肝，肝脉系目，今少阴病，从坐而起，上引于目，目精气散，故无所见也。莫郎反。
平按：“起”字，《灵枢》、《甲乙经》不重；“”作“”。
<strong>心如悬病饥状，</strong>
足少阴病，则手少阴之气不足，故心如悬饥状也。
平按：“病”《灵枢》、《甲乙经》作“若”。
<strong>气不足则善恐，心惕惕如人将捕之，是为骨厥。</strong>
肾主恐惧，足少阴脉气不足，故喜恐，心怵惕。前之病，是骨厥所为，厥谓骨精失逆。惕，耻激反，谓惧也。
平按：“气不足”至“捕之”，《甲乙经》无此十四字。
<strong>是主肾所生病者，口热舌干，咽肿上气，嗌干及痛，烦心心痛，黄瘅肠澼，</strong>
热成为瘅，谓肾脏内热发黄，故曰黄瘅也。肾主下焦，少阴为病，下焦大肠不和，故为肠澼也。
平按：“瘅”《灵枢》、《甲乙经》作“疸”。
<strong>脊股内后廉痛，委厥嗜卧，</strong>
津液不通，则筋弛好卧也。
平按：“委”《灵枢》、《甲乙经》均作“痿”。
<strong>足下热而痛。</strong>
少阴虚则热并，故足下热痛也。
平按：“而痛”下，《甲乙经》有“灸则强食生肉，缓带被发，大杖重履而步”十六字，本书及《灵枢》均在后。
<strong>为此诸病，盛则泻之，虚则补之，热则疾之，寒则留之，陷下则灸之，不盛不虚，以经取之。灸则强食生食，</strong>
不盛不虚以经取者，亦以经取灸也。故疗肾所生之病亦有五法：自火化以降，并食熟肉，生肉令人热中，人多不欲食之，肾有虚风冷病，故强令人生食豕肉，温肾补虚，脚腰轻健，人有患脚风气，食生猪肉得愈者众，故灸肾病，须食助之，一也。
<strong>缓带，</strong>
带若急则肾气不适，故须缓带，令腰肾通畅，火气宣行，二也。
<strong>被发，</strong>
足太阳脉，从顶下腰至脚，今灸肾病，须开顶被发，阳气上通，火气宣流，三也。
平按：注“从顶”，“顶”字袁刻作“项”；“开顶”，“顶”字袁刻脱。
<strong>大杖，</strong>
足太阳脉，循于肩髆，下络于肾，今疗肾病，可策大杖而行，牵引肩髆，火气通流，四也。
<strong>重履而步。</strong>
燃磁石疗肾气，重履引腰脚，故为履重者，可用磁石分著履中，上弛其带令重，履之而行，以为轻者，可渐加之令重，用助火气，若得病愈，宜渐去之，此为古之疗肾要法，五也。
<strong>盛者则寸口大再倍于人迎，虚者则寸口反小于人迎。</strong>
心主手厥阴心包之脉，心神为五脏六腑之主，故曰心主。厥阴之脉，行至于足，名足厥阴；行至于手，名手
厥阴。以阴气交尽，故曰厥阴。心外有脂，包裹其心，名曰心包。脉起胸中，入此包中，名手厥阴。故心有两经也：心中起者，名手少阴；属于心包，名手厥阴。有脉别行，无别脏形，三焦有气有脉，亦无别形，故手厥阴与手少阳以为表里也。
平按：“心包”下，《灵枢》有“络”字。《甲乙经》无“心包”二字。
<strong>起于胸中，出属心包，下鬲，历络三焦；</strong>
自有经历而不络著，手厥阴既是心脏之腑，三焦腑合，故属心包，经历三焦，仍络著也。三焦虽复无形，有气故得络也。
<strong>其支者，循胸出胁，下掖三寸，上抵掖下，下循臑内，行太阴、少阴之间，入肘中，下臂行两筋之间，入掌中，循中指出其端；其支者，别掌中，循小指、次指出其端。</strong>
循胸出胁之处，当掖下三寸，然后上行，抵掖下方，下循臂也。太阴、少阴既在前后，故心主厥阴行中间也。
平按：“循中指”上，《甲乙经》无“入掌中”三字。
<strong>是动则病手热肘挛急掖肿，甚则胸中满，心澹澹大动，面赤目黄。</strong>
澹，徒滥反，水摇；又，动也。
平按：《灵枢》、《甲乙经》“手热”均作“手心热”；“肘挛”均作“臂肘挛急”；“胸中满”均作“胸胁支满”；“心澹澹”均作“心中澹澹”；“目黄”下均有“喜笑不休”四字。“大动”，赵府本《灵枢》作“火动”。
<strong>是心主脉所生病者，烦心心痛，掌中热。</strong>
心包既病，故令烦心心痛。
平按：“心主”，“心”字《灵枢》、《甲乙经》无。
<strong>为此诸病，盛则泻之，虚则补之，热则疾之，寒则留之，陷下则灸之，不盛不虚，以经取之。盛者则寸口大一倍于人迎，虚者则寸口反小于人迎。三焦手少阳之脉，</strong>
上焦在心下，下膈在胃上口，主内而不出，其理在膻中。中焦在胃中口，不上不下，主腐熟水谷，其理在脐傍。下焦在脐下，当膀胱上口，主分别清浊，主出而不内，其理在脐下一寸。上焦之气如云雾在天，中焦之气如沤雨在空，下焦之气如沟渎流地也。手少阳脉是三焦经隧，通行三焦之血气，故曰三焦手少阳脉也。
<strong>起于小指、次指之端，上出两指之间，循手表出臂外两骨之间，上贯肘，循臑外上肩，而交出足少阳之后，入缺盆，</strong>
上肩交足少阳，行出足少阳之后，方入缺盆也。
平按：“手表”下，《灵枢》、《甲乙经》均有“腕”字。
<strong>布膻中，散络心包，下鬲遍属三焦；</strong>
遍，甫见反。散布膻中也。有本“布”作“交”者，检非也。三焦是气，血脉是形，而言属者，谓脉气相入也。
平按：《灵枢》“络”作“落”；“遍”作“循”。
<strong>其支者，从膻中上出缺盆，上项，係耳后直上，出耳上角，以屈下颊至；其支者，从耳后入耳中，出走耳前，过客主人前，交颊，至目兑眦。</strong>
系，古帝反，有本作侠也。
平按：“係”《灵枢》作“繫”，《甲乙经》作“侠”。“下颊”，“颊”字，《甲乙经》作“额”。“兑”，《灵枢》作“锐”，下同，不再举。
<strong>是动则病耳聋浑浑淳淳，嗌肿喉痹。</strong>
浑浑淳淳，耳聋声也。
平按：“淳淳”《灵枢》、《甲乙经》作“焞焞”。
<strong>是主气所生病者，汗出，目兑眦痛，颊痛，耳后肩臑肘臂外皆痛，小指、次指不用。</strong>
气，谓三焦气液。
平按：“颊痛”，“痛”字《甲乙经》无。“不用”《甲乙经》作“不为用”。
<strong>为此诸病，盛则泻之，虚则补之，热则疾之，寒则留之，陷下则灸之，不盛不虚，以经取之。盛者则人迎大一倍于寸口，虚者则人迎反小于寸口。胆足少阳之脉，</strong>
足少阳脉，起目兑眦，下行络肝属胆，下行至足大指三毛，通行胆之血气，故曰胆足少阳脉也。
平按：注“属胆”二字，袁刻脱。
<strong>起于目兑眦，上抵角，下耳后，循颈行手少阳之前，至肩上，却交出手少阳之后，入缺盆；</strong>
角，谓额角也。项前曰颈。足少阳脉，从耳后下颈，向前至缺盆，屈回向肩，至肩屈向后，复回向颈，至颈始入缺盆。是则手少阳上肩向入缺盆，肩上自然交足少阳也。足少阳从颈前下至缺盆向肩，即是行手少阳前也；至肩交手少阳已向后，回入缺盆，即是行手少阳之后也。
平按：《灵枢》、《甲乙经》“角”上有“头”字。注“至肩交手少阳已”，“已”字袁刻误作“也”。
<strong>其支者，从耳后入耳中，出走耳前，至目兑眦后；其支者，别目兑眦，下大迎，合手少阳于</strong><strong>，下加颊车，下颈，合缺盆，以下胸中，贯鬲络肝属胆，</strong>
大迎，在曲颔前一寸二分骨陷者中。足少阳至大迎已，向，与手少阳合已，却邪下向颊车，加颊车已，然后下颈至缺盆，与前直者合。颊车，在大迎上，曲颊端。有本云：别目兑眦，迎手少阳于。无大合二字。以义置①之，二脉双下，不得称迎也。
平按：“于，下”，《灵枢》、《甲乙经》作“抵于下”。
①“置”，人卫本注曰：疑“量”之误。
<strong>循胁里，出气街，绕毛际，横入髀厌中；</strong>
街，衢道也。足阳明脉及足少阳脉气所行之道，故曰气街。股外髀枢，名曰髀厌也。
<strong>其直者，从缺盆下掖，循胸过季胁，下合髀厌中，</strong>
胁有前后，最近下后者为季胁。有本作肋。
平按：“”《灵枢》、《甲乙经》均作“厌”。
<strong>以下循髀太阳，出膝外廉，下外辅骨之前，直下抵绝骨之端，下出外踝之前，循足跗上，入小指次指之间；</strong>
膀胱足太阳脉，从髀外下足，因名髀太阳。辅骨绝骨穷也，外踝上阳辅穴也。
平按：“太阳”，“太”字《灵枢》、《甲乙经》无。
<strong>其肢者，别跗上，入大指之间，循大指歧内出其端，还贯爪甲，出三毛。</strong>
其足少阳脉，出大指端，还出回贯甲，复出三毛。一名丛毛，在上节后毛中也。
平按：“岐”下，《灵枢》、《甲乙经》有“骨”字。“爪”上，《甲乙经》有“入”字。
<strong>是动则病口苦，善太息，心胁痛，不能反侧，</strong>
胆热，苦汁循脉入颊，故口苦，名曰胆痹。脉循胸胁，喜太息及心胁皆痛也。
平按：“反侧”《灵枢》作“转侧”。
<strong>甚则面尘，体无膏泽，足少阳反热，是为阳厥。</strong>
甚，谓阳厥热甚也。足少阳起面，热甚则头颅前热，故面尘色也。阳厥，少阳厥也。
平按：“面尘”《灵枢》作“面微有尘”，《甲乙经》作“面微尘”。“足少阳反热”《灵枢》、《甲乙经》作“足外反热”。
<strong>是主骨所生病者，头角痛，目兑眦痛，</strong>
水以主骨，骨生足少阳，故足少阳痛病还主骨也。额角，在发际也。头角，谓顶两箱，额角后高骨角也。，谓牙车骨，上抵颅以下者，名为骨。
平按：“角”《灵枢》作“痛”，《甲乙经》作“面”。“”《灵枢》作“颔”，《甲乙经》同。注“牙车骨”，“牙”字袁刻作“口”。
<strong>缺盆中肿痛，掖下肿，马刀侠婴，汗出振寒疟，</strong>
脉从缺盆下掖，故掖下肿；复从颊车下颈，故病马刀侠婴也。马刀，谓痈而无脓者是也。汗出、振寒、疟等，皆寒热病，是骨之血气所生病也。
平按：“马”字上，《甲乙经》有“痛”字。“婴”《灵枢》、《甲乙经》均作“瘿”。
<strong>胸胁肋髀膝外至胫绝骨外踝前及诸节皆痛，小指、次指不用。</strong>
足少阳脉主骨，络于诸节，故病诸节痛也。
平按：“胸”下，《甲乙经》有“中”字。“至胫”，袁刻误作“至经”。
<strong>为此诸病，盛则泻之，虚则补之，热则疾之，寒则留之，陷下则灸之，不盛不虚，以经取之。盛者则人迎大一倍于寸口，虚者则人迎反小于寸口。肝足厥阴之脉，</strong>
足厥阴脉，从足指上行，环阴器，络胆属肝，通行肝之血气，故曰肝足厥阴脉也。
<strong>起于大指藂毛之上，循足跗上廉，去内踝一寸，上踝八寸，交出太阴之后，上腘内廉，循阴股，入毛中，环阴器，抵少腹，侠胃，属肝络胆，上贯鬲，布胁肋，</strong>
髀内近阴之股，名曰阴股。循阴器一周，名环也。
平按：《灵枢》、《甲乙经》“藂”作“丛”；“上循”上，均有“际”字；“上踝”《甲乙经》作“外踝”。“阴股”《灵枢》、《甲乙经》作“股阴”。《灵枢》“环”作“过”；“少腹”作“小腹”。“络胆”下，正统本《甲乙经》有“其直者从肝”五字。
<strong>循喉咙之后，上入颃颡，连目系，上出额，与督脉会于颠；</strong>
喉咙上孔名颃颡。督脉出两目上颠，故与厥阴相会也。
<strong>其支者，从目系下颊里，环唇内；其支者，复从肝别贯鬲，上注肺。</strong>
肺脉手太阴从中焦起，以次四脏六腑之脉皆相接而起，唯足厥阴脉还回从肝注于肺中，不接手太阴脉何也？但脉之所生，禀于血气，血气所生，起中焦仓廪，故手太阴脉从于中焦，受血气已，注诸经脉。中焦乃是手太阴受血气处，非是脉次相接之处，故脉环周，至足厥阴，注入脉中，与手太阴脉相接而行，不入中焦也。
<strong>是动则病腰痛不可以俛仰，丈夫颓疝，妇人少腹肿腰痛，甚则嗌干面尘。</strong>
肝合足少阳，阳盛并阴，故面尘色也。
平按：“颓”《灵枢》作“”，《甲乙经》作“”。“尘”下，《灵枢》、《甲乙经》均有“脱色”二字。
<strong>是主肝所生病者，胸满欧逆，飧泄狐疝遣溺闭</strong><strong>。脉抵少腹侠胃，故生飧泄也。狐夜不得尿，至明始得，人病与狐相似，</strong>因曰狐疝。有本作颓疝，谓偏颓病也。，篆文麻②字，此经淋病也，音隆。
平按：《甲乙经》“飧泄”作“洞泄”；“遣溺”作“遗精”；“闭”作“癃闭”。
②“麻”，据文义，当为“痳”字之误。
<strong>为此诸病，盛则泻之，虚则补之，热则疾之，寒则留之，陷下则灸之，不盛不虚，以经取之。盛者则寸口大一倍于人迎，虚者则寸口反小于人迎。</strong>
经脉病解
平按：此篇见《素问》卷十三第四十九《脉解篇》。又按：《素问》新校正云：“详此篇所解，多《甲乙经》是动所生之病，虽复少有异处，大概则不殊矣。”
<strong>太阳所谓肿、腰脽痛者，正月大阳寅。寅，大阳也。</strong>
脽，尻也，音谁也。十一月一阳生，十二月二阳生，正月三阳生。三阳生寅之时，其阳已大，故曰大阳也。
<strong>正月阳气出在上，</strong>
一阳在地下，深牙初发也；二阳在地中，浅牙出也；三阳在地上出，故曰正月阳气出在上也。
平按：注二“牙”字，袁刻均误作“少”。
<strong>而阴气盛，阳未得自次也，故肿、腰脽痛。</strong>
三阴犹在地上未没，故阴气盛也。以阴气盛隔，阳气未得次第专用，故发肿于肤肉，生痛于腰也。
<strong>偏虚为跛者，正月阳冻解地气而出也。所谓偏虚者，冬寒颇有不足者，故偏虚，故跛。</strong>
正月已有三阳，故冻解，阳气出于地也。先有三阴，故犹有冬寒，阳气不足也。人身亦尔，半阳不足，故偏虚。跛，谓左脚偏跛也。
平按：《素问》“偏虚为跛者”上，有“病”字；“冻”上有“气”字；“故跛”作“为跛也”。“颇有”下，袁刻脱“不足者”三字。注“故冻解”三字，袁刻在“出于地也”下。
<strong>所谓强上者，阳气大上而争，故强上。</strong>
三阳向盛，与三阴战，得大得上，而阴犹争也。
平按：《素问》“所谓强上”四字下，有“引背”二字。注“得上”，“得”字袁刻作“德”。
<strong>所谓耳鸣者，阳气万物上而跃，故耳鸣。</strong>
正月阳气令万物勇跃鸣上，故生病气上冲耳鸣也。
平按：“上而跃”《素问》作“盛上而跃”。
<strong>所谓甚则狂癫疾者，阳尽在上而阴气从下，下虚上实，故癫疾。</strong>
二阳爻与三阴争，而三阳俱胜，尽在于头，为上实；三阴从下，即为下虚。于是发病，脱衣登上，驰走妄言，即谓之狂；僵仆而倒，遂谓之颠也。
平按：《素问》“故癫疾”作“故狂巅疾也”。
<strong>所谓浮为聋者，皆在气也。</strong>
诊人迎之脉，得三阳浮者，皆是太阳之气为聋也。
<strong>所谓人中为瘖者，阳盛已衰，故为瘖。</strong>
太阳之气中伤人者，即阳大盛，盛已顿衰，故为瘖也。瘖，不能言也。
平按：“人中”《素问》作“入中”。
<strong>内夺而厥，则为瘖痱，此肾虚也，</strong>
阳气外衰，故但为瘖也；左肾气内虚夺而厥者，则为瘖痱，音肥，风病不能言也。谓四肢不用，瘖不能言，心无所知，甚者死，轻者生，可疗也。
平按：“痱”《素问》作“俳”。注“左肾”，“左”字袁刻作“有”。
<strong>少阴不至，少阴不至者厥也。</strong>
少阴，肾脉也。足少阴脉不通，则血气不资于肾，故厥为瘖痱也。
平按：“少阴不至”四字，《素问》不重。
<strong>少阳所谓心胁痛者，言少阳戌也，戌者心之所表也，</strong>
手少阳脉络心包，足少阳脉循胁里，故少阳病心胁痛也。戌为九月，九月阳少，故曰少阳也。戌少阳脉，散络心包，故为心之所表。
平按：二“戌”字《素问》均作“盛”。
<strong>九月阳尽而阴气盛，故心胁痛。</strong>
阴气已盛，阳气将尽，少阳为病，故心胁痛也。
平按：“阳尽”《素问》作“阳气尽”。
<strong>所谓不可反侧者，阴气藏物也，物藏则不动，故曰不可反侧。</strong>
九月物藏，静而不动，阴之盛也，故病不能反侧也。
<strong>所谓甚则跃者，九月万物尽衰，草木毕落而堕也，则气去阳而之阴，</strong>
跃，勇动也。甚，谓九月阴气外盛。故万物之气极毕堕落，则万物之气去阳之阴也。
平按：注“九月”下，袁刻脱“阴气”二字。
<strong>而阳之下长也，故曰跃。</strong>
阴气盛于地上，阳气在于地下，勇动万物之根，令其内长也。
平按：“而阳”上，《素问》有“气盛”二字，袁刻有“气盛灸”三字。
<strong>阳明所谓灑灑振寒者，</strong>
阳明，三阳之长也。午为五月，阳之盛也。在于广明，故曰阳明。
平按：“洒洒”《素问》作“灑灑”，下同，不再举。
<strong>阳明者午也，五月盛阳之阴也，</strong>
五月盛阳，一阴爻生，即是阳中之阴也。
<strong>阳盛而阴气加之，故洒洒振寒。</strong>
一阴始生，劲猛加阳，故洒洒振寒也。
<strong>所谓胫肿而股不收者，五月盛阳之阴也，阳者衰于五月，而阴气一下，与阳始争，故胫肿而股不收。</strong>
腰已上为阳，腰以下为阴，五月有一阴气在下始生，与阳交争，阳强实于上，阴弱虚于下，故胫肿、股不收也。
平按：“阴气一下”《素问》作“一阴气上”。
<strong>所谓上喘为水者，曰阴气下，下复上，上则邪客于脏腑间，故为水。</strong>
五月阳明，一阴为病，谓上喘咳水病者也。一阴上下胸腹之中，不依常度，遂邪随阴气，客于腑脏之间，故为水病也。
平按：“阴气下，下复上”《素问》作“阴气下而复上”。注“常度”，“度”字袁刻作“处”。
<strong>所谓胸痛少气者，水在脏腑也，水者阴气也，阴气在中故少气。</strong>
火为阳气，水为阴气，水在脏腑之间，故阳气少也。
平按：《素问》“水在脏腑”作“水气在脏腑”；“故少气”作“故胸痛少气也”。
<strong>所谓甚则厥，恶人与火，闻木音惕然而惊者，阳与阴气相薄，水火相恶，故惕然而惊。</strong>
阳明脉气与阴气俱盛，水火相恶，故惕然惊也。木胜土，故闻木音惕然惊也。
<strong>所谓志欲独闭户牖而处者，阴阳相薄也，阳尽而阴盛也，故欲独闭户牖居。</strong>
阴阳相争更胜，阳盛已衰，次阴气盛，故好闭户牖独居暗处也。
平按：“志欲”，“志”字《素问》无。
<strong>所谓病重至则欲乘高而歌，弃衣而走者，阴阳复争而外并于阳也，故使之弃衣而走。</strong>
阴阳相争，阴少阳多，阴并外阳，故欲弃衣走也。
平按：“病重至”，“重”字《素问》无。
<strong>所谓客孙脉则头痛鼻鼽腹肿者，阳明并于上，上者则其孙脉太阴也，故头痛鼻鼽腹肿。</strong>
太阴经脉，至于舌下，太阴孙络，络于头鼻，故阳明并于太阴孙络，至鼻鼽腹肿也。
平按：“则其孙脉”，《素问》“脉”作“络”。
<strong>太阴所谓病胀者，曰太阴者子也，十一月万物气皆藏于中，故曰病胀。</strong>
以十一月阴气大，故曰太阴。阴气内聚，阳气外通；十一月阴气内聚，虽有一阳始生，气微未能外通，故内病为胀也。
<strong>所谓上走心为噫者，曰阴气盛而上走阳，阳者阳明络属心，故曰上走心为噫。</strong>
十一月有五阴爻，故阴气盛也。太阴在内，所以为下也；阳明居外，所以为上也。阳明之正，上入腹里，属胃，散之脾，上通于心，故阳明络属心者也。寒气先客胃中，复有厥气从胃上散，其厥气复出胃之中上口，胃以连心，故曰上走心为噫也。
平按：“阴气盛”，《素问》无“气”字，袁刻脱“盛”字。“而上走阳，阳者”《素问》作“而上走于阳明”。
<strong>所谓食则欧者，曰物盛满而上溢，故欧。</strong>
胃中食满，阳气消之。今十一月，一阳力弱，未能熟消，故胃满而溢，谓之欧。此欧，吐也。
平按：注“食满”，袁刻误作“气满”。“一阳”，“一”字袁刻脱。
<strong>所谓得后与气则快然而衰者，曰十一月阴气下衰，而阳气且出，故曰得后与气则快然而衰。</strong>
阳气未大，故腹满为胀。阴气向下，一阳引之，故得后便及泄气，快然腹减。
平按：“而衰”，两“而”字《素问》均作“如”。“十一月”《素问》作“十二月”。
<strong>少阴所谓腰痛者，曰少阴者肾也，七月万物阳气背伤，故腰痛。</strong>
七月秋气始至，故曰少阴。十一月少阴之气大，三月少阴已厥，故少阴至肾七月之时，三阴已起，万物之阳已衰，太阳行腰，太阳既衰，腰痛也。
平按：“七月”《素问》作“十月”；“背伤”作“皆伤”。注“故少阴至肾”，袁刻脱“阴”字。
<strong>所谓上气咳，上气喘者，曰阴气在下，阳气在上，诸气浮无所依从，故呕、咳上气喘也。</strong>
此肾咳也。阴阳二气不和，各在上下，故诸阳气浮无所依，好为欧、咳、上气喘也。
平按：《素问》“上气咳”作“呕咳”；“诸气浮”作“诸阳气浮”。
<strong>所谓邑邑不能久立，坐起则目无所见者，万物阴阳不定，未有主也，秋气始至，微霜始下，而方杀万物，阴阳内夺，故曰目无所见也。</strong>
七月阴阳气均未有定主，秋气始至，阳气初夺，故邑然怅望，不能久立。又阴阳内各不足，故从坐起，目无所见也。有本作“露”，但白露即霜之微也。十月已降甚霜，即知有本作十月者，非也。
平按：“邑邑”《素问》作“色色”，新校正云：“色色二字疑误。”“坐”上，《素问》有“久”字；“”，作“”。注“怅望”，“怅”字袁刻误作“胀”。
<strong>所谓少气喜怒者，阳气热不治，阳气不得出，肝气当治而未得也，故喜怒者，名曰前厥。</strong>
少阴气用也，则阳气热而不用，故不得出也。肝以主怒，少阴用时，肝气未得有用，
故喜怒也。喜怒之病，名曰前厥者也。
平按：“阳气热不治”，《素问》无“热”字，作“阳气不治”二句；“故喜怒者”作“善怒，善怒者”；“前厥”作“煎厥”。注“肝以主怒”，“肝”字袁刻误作“所”。
<strong>所谓恐如人将捕之者，秋气万物未得毕去，阴气少，阳气入，阴阳相薄，故恐。</strong>
七月万物少衰，未至枯落，故未得毕去也。始凉未寒，故阴气少也。其时犹热，故阳气入也。然则二气相薄不足，进退莫定，故有恐也。
平按：“阳气入”，原钞脱“入”字，谨依《素问》及本注补入。
<strong>所谓恶闻食臭者，胃无气，故恶闻食臭也。</strong>
七月阳衰，胃无多气，故恶闻食气也。
<strong>所谓面黑地色者，秋气内夺，故变于色也。</strong>
七月三阳已衰，三阴已起，然阳去阴来不已，则阴强阳弱，故夺色而变。
平按：注“而变”，袁刻误作“而起”。
<strong>所谓咳则有血者，阳脉伤也，阳气未盛于上，腹满则咳，故血见于鼻也。</strong>
七月金主肺也，肺主咳也，不咳则已，咳则伤阳，阳伤血脉，故腹满，见血于鼻中也。
平按：“腹满则咳”《素问》作“而脉满，满则咳”六字。
<strong>厥阴所谓疝、妇人少腹肿者，曰厥阴者辰也，三月阳中之阴也，邪在中，故曰疝少腹肿。</strong>
三月阴气将尽，故曰厥阴。三月为阳，厥阴脉在中，故曰阳中之阴。邪客厥阴之脉，遂为颓疝。颓，谓丈夫少腹寒气成，积阴器之中而痛也。疝，谓寒积气上，入少腹而痛也。病在少腹痛，不得大小便，病名曰疝也。
平按：“颓”《素问》作“”。注“上入小腹”，袁刻脱“上”字。
<strong>所谓腰脊痛不可以俛仰者，三月一振荣华，而万物一俛而不仰也。</strong>
振，动也。三月三阳合动而为春，万物荣华，低枝垂叶，俛而不仰，故邪因客厥阴，腰脊痛，俛不仰也。
<strong>所谓钉肤胀者，曰阴一盛而胀，阴胀不通，故曰颓。</strong>
毒热客于厥阴，故为钉肿。邪客于阴器，遂为病，小便难也。客于皮肤中，因为肤胀。三月为阳，阴气一在而盛，故阴器肿胀。阴器肿胀不通，故为颓也。
平按：《素问》“钉”作“”；“肤”上有“疝”字；“一盛”作“亦盛”；“而胀，阴胀不通”作“而脉胀不通，故曰疝也”。
<strong>所谓甚则嗌干热中者，阴阳相薄而热则干，故曰嗌干也。</strong>
甚，谓厥阴邪气盛也。厥阴之脉，侠胃属肝络胆，上入颃颡，故阴阳相薄，热中而嗌干也。
平按：《素问》无“则干”二字。
阳明脉解
平按：此篇见《素问》卷八第三十《阳明脉解篇》，又见《甲乙经》卷七第二。
<strong>黄帝问于岐伯曰：阳明之脉病，恶人与火，闻木音则惕然而惊。钟鼓不为动，闻木音而惊者，愿闻其故。岐伯对曰：阳明者胃之脉也，胃者土也，故闻木音而惊者，土恶木也。</strong>
十二经脉而别解阳明者，胃受水谷以资脏腑，其气强大，气和为益之大，受邪为病之甚，故别解之。
平按：《素问》、《甲乙经》“黄帝问”下无“于岐伯”三字；“阳明之脉”作“足阳明之脉”。“钟鼓不为动，闻木音而惊者”《甲乙经》作“欲独闭户牖而处”。
<strong>黄帝曰：善。其恶火何也？岐伯曰：阳明主肉，其血盛，邪客之则热，热甚则恶火。其恶人何也？岐伯曰：阳明厥则喘如悗，悗则恶人。</strong>
悗，武槃反，此经中为闷字。
平按：“主肉”《甲乙经》作“主肌肉”。“其血盛”《素问》作“其脉血气盛”，《甲乙经》作“其血气盛”。“则喘如悗，悗则恶人”《素问》作“则喘而悗，悗则恶人”，《甲乙经》作“则喘闷，闷恶人”。又“恶人”下，《甲乙经》有“阴阳相薄，阳尽阴盛，故欲独闭户牖而处”十六字，注云：“按阴阳相搏至此，本《素问•脉解篇》，士安移续于此。”
<strong>黄帝曰：善。或喘而死者，或喘生者，其故何也？岐伯曰：厥逆连脏则死，连经则生。</strong>
连脏病深故死，连经病浅故生。
<strong>黄帝曰：善。阳明病甚，则弃衣而走，登高而歌，或至不食数日，踰垣上屋，所上，非其素时所能也，病反能何也？岐伯曰：四肢者，诸阳之本也，邪盛则四肢实，实则能登高。其弃衣何也？岐伯曰：热盛于身，故弃衣而走。其骂詈不避亲疏而歌者何也？岐伯曰：阳盛则使人不欲食，故妄言。</strong>
素，先也。其人非是先有此能，因阳明病故也。手足阳明之脉盛实，好为登陟。以其热闷，所以弃衣也。
平按：“所”上，《素问》作“所上之处”，《甲乙经》无此句。“病反能何也”，袁刻作“病反何能也”。“骂詈”上，《素问》有“妄言”二字。“阳盛”下《素问》作“则使人妄言骂詈不避亲疏而不欲食，不欲食故妄走也”，《甲乙经》作“故妄言骂詈，不避亲疏”。
卷第九经脉之二
经脉正别
平按：此篇见《灵枢》卷三第十一《经别篇》，又见《甲乙经》卷二第一下篇。
<strong>黄帝问于岐伯曰：余闻人之合于天道也，内有五脏，以应五音、五色、五时、五味、五位；外有六腑，以应六律，六律建主阳。</strong>
天地变化之理谓之天道，人从天生，故人合天道。天道大数有二，谓五与六。故人亦应之，内有五脏，以应音、色、时、味、位等，主阴也；外有六腑，以应六律，主阳也。建，立也。
平按：“天道”《甲乙经》作“天地”。“建主阳”《灵枢》作“建阴阳”，《甲乙经》作“主持阴阳”。
<strong>诸经而合之十二月、十二辰、十二节、</strong>
诸经，谓人之十二经脉也，与月、辰、节、水、时等诸十二数合也，十二节，谓四时八节也，又十二月各有节也。
<strong>十二经水、十二时。十二经脉者，此五腑六腑之所以应天道也。夫十二经脉者，人之所以生，</strong>
十二经脉乃是五脏六腑经隧，故遍劝通之。举其八德，以劝通之。人之受身时，一月而膏，二月而脉，为形之先，故所以生也。
<strong>病之所以成，</strong>
邪客孙脉入经，通于腑脏成病，故曰所以也。
<strong>人之所以治，</strong>
行诸血气，营于阴阳，濡于筋骨，利诸关节，理身者谓经脉。
<strong>病之所以起，</strong>
经脉是动所生，故病起也。
<strong>学之所以①始，</strong>
将学长生之始，须行导引，调于经脉也。
①“以”字，人卫本注曰：《灵枢•经别》及《甲乙》卷二第一下均无，疑衍。
<strong>工之所止也，</strong>
欲行十全之道济人，可留心调于经脉止留也。
<strong>粗之所易，</strong>
愚人以经脉为易，同楚人之贱宝也。
<strong>工之所难也。</strong>
智者以经脉为妙，若和璧之难知也。
平按：“工”《灵枢》、《甲乙经》均作“上”。
<strong>请问其离合出入奈何？</strong>
经脉之别，曰离与出；复还本经，曰合与入也。广陈其理，请解其所由，故曰奈何也。
<strong>岐伯稽首再拜答曰：明乎哉问也！此粗之所过，工之所息也，请卒言之。</strong>
近学浅知，谓之粗也；深求远达，谓之工也。工者，宅心经脉之道，以十全为意；粗者，志存名利之弊，假媒寄过而已。息，留也。为益之大，故请卒言之。
平按：“工”《灵枢》、《甲乙经》作“上”。“息”、“卒”二字《甲乙经》均作“悉”。
<strong>足太阳之正，别入于腘中，其一道下尻五寸，别入于肛，属于膀胱，之肾，循膂当心入散；直者，从膂上出于项，复属于太阳，此为一经。</strong>
十二经，复有正别。正，谓六阳大经别行，还合腑经。别，谓六阴大经别行，合于腑经，不还本经，故名为别。足少阴、足厥阴虽称为正，生别经不还本经也，唯此二阴为正，余阴皆别。或以诸阴为正者，黄帝以后撰集之人，以二本莫定，故前后时有称或，有言一曰，皆是不定之说。足太阳正者，谓正经也。别者，大经下行至足小指外侧分出二道：一道上行至于腘中；一道上行至于尻臀，下入于肛，肛谓白，亦名广肠，次属膀胱，上散之肾，循膂上行，当心入内而散，直者谓循膂上行至项属于太阳，此为一正经之别。
平按：“膀胱”下，《灵枢》、《甲乙经》有“散”字。“复属于太阳”，“太阳”二字袁刻作“大肠”。注“唯此二阴”，别本无“唯”字；“黄帝”上别本有“乃”字。
<strong>足少阴之正，至腘中，别走太阳而合，上至肾，当十四椎，出属带脉；直者，系舌本，复出于项，合于太阳，此为一合。或以诸阴之别皆为正。</strong>
足三阳大经从头至足，其正别则从足向头，其别皆从足指大经终处别而上行，并至其出处而论属合也。足三阴大经从足至胸，其正别则从足上行向头，亦至其出处而言属合。足少阴正，上行至腘，别走太阳，合而上行，至肾出属带脉。起②季肋端，故少阴当十四椎出属带脉也。直而不属带脉者，上行至项，复合太阳，则此少阴二合太阳，此太阳、少阴表里以为一合也。
平按：自“足少阴”至“出属带脉”二十五字，又见本书卷十《带脉篇》。“椎”《灵枢》作“顀”；“或”作“成”。《甲乙》无“或以诸阴之别，皆为正”九字，注云：“《九墟》云：或以诸阴之别者皆为正也。”又：本注“上行向头”，“向”字袁刻作“项”。
②“起”，人卫本注曰：此前疑脱“带脉”二字。
<strong>足少阳之正，绕髀入毛际，合于厥阴；别者，入季肋之间，循胸里属胆，散之上肝贯心，上侠咽，出颐颔中，散于面，系目系，合少阳于外眦。</strong>
足少阳正，上行至髀，绕髀入阴毛中，厥阴大经环阴器，故即与合也。合厥阴外，别循胸里属胆，上肝贯心，上行至面，还合本经。
平按：“肋”《灵枢》、《甲乙经》作“胁”。“上肝”《甲乙经》作“肝上”。
<strong>足厥阴之正，别跗上，上至毛际，入合于少阳，与别俱行，此为二合。</strong>
足厥阴正，与大经并行，至跗上，上行阴毛，少阳行于此，故与之合已，并行向头，此足少阳、厥阴表里以为二合。
平按：“跗”，正统本《甲乙经》作“膝”。
<strong>足阳明之正，上至髀，入于腹里，属于胃，散之脾，上通于心，上循咽出于口，上頞，还系目系，合于阳明。</strong>
足阳明正，上行至髀，入腹属胃，之脾通心，上行至目系，还合本经也。
平按：“上至髀”，“髀”字正统本《甲乙经》作“踝”。
<strong>足太阴之别，上至髀，合于阳明，与别俱行，上结于咽，贯舌本，此为三合。</strong>
足太阴别，上行至髀，与阳明合并而行，上贯于舌中，故舌下中脉者足太阴也，此足阳明、太阴表里以为三合也。
平按：“足太阴之别”，“别”字《灵枢》作“正”，《甲乙经》
作“正则别”三字。《灵枢》“上络”作“上结”；“舌本”作“舌中”。
<strong>手太阳之正，指地，别于肩解，入掖走心，系小肠。</strong>
地，下也。手太阳正，从手至肩，下行走心，系小肠，为指地也。小肠，即太阳也。手之六经，唯此一经下行，余并上行向头也。
<strong>手少阴之别，入于泉掖两筋之间，属于心，上走喉咙，出于面，合目内眦，此为四合。</strong>
手少阴别，上行入于泉掖，入属心，上行出面，合目内眦，内眦即手太阳也，此手太阳、少阴表里以为四合。
平按：《灵枢》、《甲乙经》“手少阴之别”作“手少阴之正别”；“泉掖”均作“渊腋”。袁刻改“泉”作“渊”，查唐人讳“渊”为“泉”，宜仍依原钞作“泉”，以存真相，下同，不再举。“属于心”《甲乙经》作“属心主”。
<strong>手少阳之正，指天，别于颠，入于缺盆，下走三焦，散于胸中。</strong>
天，上也。手少阳之正，提上颠，为指天也。下走三焦，即手少阳，上散胸中也。
<strong>手心主之别，下泉掖三寸，入于胸中，别属三焦，出循喉咙，出耳后，合少阳完骨之下，此为五合。</strong>
手心主别，从手上行至掖，下掖三寸，至于泉掖，入于胸中，属三焦已，上行出耳后宽骨下，合手少阳，此手少阳、心主表里以为五合。
平按：《灵枢》、《甲乙经》“手心主之别”，“之别①”作“之正别”；“上循”作“出循”。注“宽骨”，据经文应作“完骨”。
①“之别”二字，萧本无。今据文义加。
<strong>手阳明之正，至膺乳，别上于肩髃，入柱骨之下，走大肠，属于肺，上循喉咙，出缺盆，合于阳明。</strong>
手阳明正，从手上行，注于膺乳，上行至肩髃柱骨之下，下走大肠，上属于肺，上出缺盆之处，合大经也。
平按：“至膺乳”《灵枢》作“从手循膺乳”，《甲乙经》同。
<strong>手太阴之别，入泉掖少阴之前，入走肺，散之大肠，上出缺盆，循喉咙，复合阳明，此为六合。</strong>
手太阴别，从手上行至掖，下掖至泉掖，至手少阴前，入走肺，之于大肠，上出缺盆，循喉咙，合于阳明，至于大肠，以为六合。至喉咙更合，故云复也。此阳明、太阴表里以为六合。此十二经脉正别行处，与十二大经有不同，学者多不在意，所以诊病生处，不能细知也。
平按：《灵枢》、《甲乙经》“之别”作“之正别”。“散之大肠”《灵枢》作“之太阳”，正统本《甲乙经》作“散上大肠”。
脉行同异
平按：此篇自篇首至“因天之序”，见《灵枢》卷十第七十一《邪客篇》。自“手太阴之脉”至“逆数之曲折也”，见《甲乙经》卷三第二十四。又自“心主之脉”至“内络心肺”，见《甲乙经》卷三第二十五。自“黄帝曰：手少阴”至“因天之叙”，见《甲乙经》卷三第二十六。自“黄帝曰：经脉十二”至末，见《灵枢》卷九第六十二《动输篇》，又见《甲乙经》卷二第一下篇。
<strong>黄帝曰于岐伯曰：脉之屈折，出入之处，焉至而出？焉至而止？焉至而徐？焉至而疾？焉至而入？六腑之输于身者，余愿尽闻其序。</strong>
举其五义，问五脏脉行处，并问身之六腑之输。
平按：“其序”《灵枢》作“少序”。
<strong>别离之处，离而入阴，别而行阳，皆何道从行？愿闻其方。岐伯对曰：窘乎哉问，明乎哉道。</strong>
问阴阳二脉离合之处也。
平按：《灵枢》“别而行阳”作“别而入阳”；“皆何道从行”作“此何道而从行”；“窘乎哉问”二句，作“帝之所问，针道毕矣”二句。
<strong>黄帝曰：愿卒闻之。岐伯曰：手太阴之脉，出于大指之端，内屈循白肉，至本节之后大泉，留以澹；以外屈上于本节，</strong>
手太阴脉，从脏行至腕后，一支上大指、次指之端，变为手阳明脉；其本从腕后上鱼，循鱼际出大指之端，即指端内屈回，循大指白肉至本节后太泉穴处，停留成澹而动，然后外出上于本节也。澹，从②滥反。
平按：“内屈”《甲乙经》作“内侧”。“循白肉”《灵枢》、《甲乙经》均作“循白肉际”；“大泉”均作“大渊”，唐人讳“渊”作“泉”，说见前。“留”《甲乙经》作“溜”。“上于本节”《甲乙》作“本节以下”。注“一支”袁刻误作“一丈”。“本节后”，袁刻脱“后”字。
②“从”，人卫本注曰：形近而误，应据本书卷八首篇心主条杨注改为“徒”。
<strong>以下内屈，与手少阴心主诸络会于鱼际，数脉并注，</strong>
上本节已，方从本节以下内屈，与手少阴心主诸络会于鱼际，然后则与数络共为流注也。
平按：“与手少阴心主诸络”《灵枢》、《甲乙经》作“与诸阴络”。又注“与手少阴”，“与”字袁刻误作“于”。
<strong>其气滑利，伏行壅骨之下，外屈出于寸口而行，上至于肘内廉，入于大筋之下，内屈上行臑阴，入掖下，内屈走肺，</strong>
壅骨，谓手鱼骨也。臑阴，谓手三阴脉行于臑中，故曰臑阴。其脉元出中焦，以是肺脉，上属于肺，令①从外还，俱至于肺，故手太阴经，上下常通，是动所生②之病，疗此一经也。
平按：“外屈”下，《甲乙经》无“出”字，注云：“一本下有出字。”
①“令”，人卫本注曰：疑“今”之误。
<strong>此顺行逆数之屈折也。</strong>
手太阴一经之中，上下常行，名之为顺。数其屈折，从手向身，故曰逆数也。
<strong>心主之脉，出于中指之端，内屈循中指内廉，以上留于掌中，伏行两骨之间，外屈其两筋之间，骨肉之际，其气滑利，上行三寸，外屈行两筋之间，上至肘内廉，入于小筋之下，两骨之会，上入于胸中，内络心肺。</strong>
心主之脉，从心包起，出于中指之端，即中指端内屈回，循中指内廉，上入胸中，内络心肺。心主一经，上下恒通，是动所生，但疗此经。举手太阴、心主二经，余之十经顺行逆数例皆同也。营卫之气，一日一夜行二十八脉五十周，如环无端，与正经异也。
平按：“心主”上，《甲乙经》有“手”字。“外屈其”，《灵枢》“其”作“出”，《甲乙经》无“其”字。“上行三寸”《灵枢》、《甲乙经》作“上二寸”。“外屈行”《灵枢》作“外屈出行”，《甲乙经》注云：“一本有出字。”“两骨之会”《灵枢》作“留两骨之会”，《甲乙经》注云：“一本有留字。”“内络心肺”《灵枢》作“内络心脉”，《甲乙经》作“内络心包”。又注“与正经异”，袁刻“与”作“于”，“正”作“五”。
<strong>黄帝曰：手少阴之脉独无输，何也？岐伯曰：少阴，心脉也。心者，五脏六腑之大主也，精神之舍也，其脏坚固，邪弗能客也，客之则心伤，心伤则神去，神去则死矣。故诸邪之在于心者，皆在于心之包络。包络者，心主之脉也，故独无输焉。黄帝曰：少阴独无输者，不病乎？岐伯曰：其外经病而脏不病，故独取其经于掌后兑骨之端。</strong>
其脏坚固者，如五脏中心有坚脆。心脆者则善病消瘅，以不坚故善病消瘅，即是受邪。故知不受邪者，不得多受外邪，至于饮食资心以致病者，不得无邪，所以少阴心之主所生病皆有疗也。又《明堂》手少阴亦有五输主病，不得无输，即其信也。兑骨之端，手少阴输也。
平按：“输”《灵枢》作“腧”，《甲乙经》作“俞”。“大主也”下，《甲乙经》有“为帝主”三字。“客”《灵枢》、《甲乙经》作“容”，正统本《甲乙经》作“客”。“少阴独无输”《甲乙经》作“少阴脉独无俞”。“不病乎”《甲乙经》作“心不病乎”。“兑骨”《灵枢》作“锐骨”。
<strong>其余脉出入屈折，其行之徐疾，皆如手太阴、心主之脉行也。</strong>
余谓十种经脉者也。
平按：“屈折”《甲乙经》作“曲折”。“其行之徐疾”，《甲乙经》无此句。“手太阴”《灵枢》作“手少阴”，《甲乙经》同，注云：“少字宜作太字。”《铜人经》作“厥”字，正统本《甲乙经》亦作“厥”。
<strong>故本腧者，皆因其气之实虚疾徐以取之，是谓因冲而泻，因衰而补，如是者，邪气得去，真气坚固，是谓因天之序。</strong>
因冲，冲，盛也。真气，和气也。是谓因天四时之序，得邪去真存也。
<strong>黄帝曰：经脉十二，而手太阴、足少阴、阳明独动不休，何也？</strong>
总问三脉常动之由。
平按：“太阴”下，《甲乙经》有“之脉”二字，无“足少阴、阳明”五字。
<strong>岐伯曰：足阳明，胃脉也。胃者，五脏六腑之海也。</strong>
谷入于胃，变为糟粕、津液、宗气，分为三隧，泌津液注之于脉，化而为血，以营四末，内注五脏六腑，以应刻数，名为营气。其出悍气慓疾，先行四末分肉皮肤之间，昼夜不休者，名为卫气。营出中焦，卫出上焦也。大气抟而不行，名为宗气，积于胸中，命曰气海，出于肺，循喉咙，呼则出，吸则入也。故胃为五脏六腑之海也。
平按：“足阳明”《灵枢》作“是明”二字。
<strong>其清气上注于肺，气从太阴而行之，</strong>
胃之清气，上注于肺，从手太阴一经之脉上下而行。
平按：“肺”下，《灵枢》、《甲乙经》重“肺”字。
<strong>其行也，以息往来。</strong>
其手太阴脉上下行也，要由胸中气海之气，出肺循喉咙，呼出吸入，以息往来，故手太阴脉得上下行。
<strong>故人一呼脉再动，一吸脉亦再动，呼吸不已，故动而不止。</strong>
脉，手太阴脉也。人受谷气，积于胸中，呼则推于手太阴，以为二动，吸则引于手太阴，复为二动，命为气海，呼吸不已，故手太阴动不止也。
<strong>黄帝曰：气之过于寸口也，上焉息？下焉伏？何道从还？不知其极。</strong>
气谓手太阴脉气，从手寸口上入肺而息，从肺下至手指而屈。伏，屈也。肺气循手太阴脉道下手至手指端，还肺之时，为从本脉而还？为别有脉道还也？吾不知端极之也。
平按：“上焉息？下焉伏”《灵枢》作“上十焉息，下八焉伏”，《甲乙经》作“上出焉息，下出焉伏”。
<strong>岐伯曰：气之离于脏也，卒如弓弩之发，如水之下崖，上于鱼以反衰，其余衰散以逆上，故其行微。</strong>
气，手太阴脉气也。手太阴脉气，从胃中焦，上入于肺，下腋向手上鱼至少商之时，以乘脏腑盛气，如弓弩之发机，比湍流之下岸，言其盛也。从少商返回，逆上向肺，虽从本脉而还，以去脏腑渐远，其脏腑余气衰散，故其行迟微也。
平按：“卒如”《灵枢》、《甲乙经》作“卒然如”三字，袁刻作“卒然于”三字。“崖”《灵枢》作“岸”；“如水之下崖”《甲乙经》作“如水岸之下”。“其余衰散”《灵枢》、《甲乙经》作“其余气衰散”。
<strong>黄帝曰：足之阳明，何因而动？</strong>
十二经脉此皆有动，余之九经动有休时，唯此三经常动不息，太阴常动已具前章，故次问阳明常动之义，故曰何因动也。
平按：“何因”《甲乙经》作“因何”。
<strong>岐伯曰：胃气上注于肺，</strong>
问曰：十二经脉别走，皆从脏之阴络，别走之阳；亦从腑之阳络，别走之阴。此之别走，乃别胃腑盛气，还走胃脉阳明经者何也？答曰：胃者水谷之海，五脏六腑皆悉禀之，别起一道之气合于阳明，故阳明得在经脉中长动，在结喉两箱，名曰人迎，五脏六腑脉气并出其中，所以别走与余不同。
平按：“肺”《甲乙经》作“胃”。
<strong>其悍气上冲头者，循咽上走空窍，</strong>
悍气冲时，循咽上走七窍，使七窍通明也。悍，音汗。
<strong>循眼系，入络脑，出颔，下客主人，循牙车，合阳明，</strong>
复循眼系，络脑两箱，出于颔下。颔，谓牙车骨，属颅骨之下也。
平按：“颔”《灵枢》作“”。
<strong>并下人迎，此胃气别走于阳明者也。</strong>
足阳明经及别走气二脉并下以为人迎也，故胃别气走阳明也。
平按：《甲乙经》无“别”字。
<strong>故阴阳上下，其动也若一。</strong>
阴谓寸口，手太阴也；阳谓人迎，足阳明也。上谓人迎，下谓寸口，有其二义：人迎是阳，所以居上也；寸口是阴，所以居下也。又人迎在颈，所以为上；寸口在手，所以为下。人迎寸口之动，上下相应俱来，譬之引绳，故若一也。所论人迎寸口，唯出黄帝正经，计此之外，不可更有异端。近相传者，直以两手左右为人迎寸口，是则两手相望以为上下，竟无正经可凭，恐误物深也。
<strong>故阳病而阳脉小者为逆，阴病而阴脉大者为逆。</strong>
阳大阴小，乃是阴阳之性。阳病，人迎大小俱病，而大者为顺，小者为逆；阴病，寸口大小俱病，而小者为顺，大者为逆。顺则易疗，逆则为难也。
<strong>故阴阳俱静与其动，若引绳相顿者，病也。</strong>
谓人迎寸口之脉乍静乍躁，若引绳相顿乍动乍静者，病也。
平按：“阴阳俱静与其动”《灵枢》作“阴阳俱静俱动”，《甲乙经》作“阴阳俱盛与其俱动”。又，《灵枢》、《甲乙经》“顿”均作“倾”。
<strong>黄帝曰：足少阴何因而动？</strong>
已言阳明常动于前，次论足少阴脉动不休也。
平按：“何因”《甲乙经》作“因何”。
<strong>岐伯曰：冲脉者，十二经之海也，与少阴之大络起于肾下，出于气街，循阴股内廉，邪入腘中，循胫骨内廉，并少阴之经，下入内踝之后，入足下；其别者，邪入踝，出属、跗上，入大指之间，注诸络以温足胫，此脉之常动者也。</strong>
少阴正经，从足心上内踝之后，上行循胫向肾。冲脉起于肾下，与少阴大络下行出气街，循胫入内踝，后下入足下。按《逆顺肥瘦》少阴独下中云：“注少阴大络。”若尔，则冲脉共少阴常动也。若取与少阴大络俱下，则是冲脉常动，少阴不能动也。
平按：《甲乙经》“邪”作“斜”；“胫骨”作“胻骨”；“足胫”作“足跗”。注“少阴正经”，袁刻“经”作“阴”。
<strong>黄帝曰：营卫之行也，上下相贯，如环之毋端。今有其卒然遇邪气，及逢大寒，手足懈惰，其脉阴阳之道，相输之会，行相失也，气何由得还？</strong>
营行手太阴，下至手大指、次指之端，回为手阳明，上行至头，下足阳明，如此十二经脉，阴阳相贯，如环无端也。卒有邪气及寒，客于四肢，阴阳相输之道不通，何由还也？
平按：“营卫”《甲乙经》作“卫气”；“懈惰”作“不随”。“得还”，“得”字《灵枢》、《甲乙经》均无。
<strong>岐伯曰：夫四末阴阳之会者，此气之大络也。四街者，气之径也。故络绝则经通，四末解则气从合，相输如环。</strong>
四末，谓四肢，身之末也。四街，谓胸腹头胻脉气道也。邪气大寒客于四末，先客络脉，络脉虽壅，内经尚通，故气相输如环，寒邪解已，复得通也。
平按：“气之径”《灵枢》作“气之径路”，《甲乙》作“气之经”，注：“经，一作径。”正统本《甲乙经》作“径”。“相输”，袁刻作“相辅”，注同。
<strong>黄帝曰：善。此所谓如环之毋端，莫知其纪，终而复始之谓也。</strong>
述其所解。
经络别异
平按：此篇见《灵枢》卷三第十《经脉篇》，又见《甲乙经》卷二第一下篇。
<strong>黄帝曰：经脉十二经脉者，伏行分肉之间，深而不见，其常见者，足太阴过于内踝之上，毋所隐故见也。诸脉之浮而常见者，皆络脉也。</strong>
十二经脉及诸络脉：其不见者，谓十一经也；其可见者，谓足太阴经，上行至于踝上，以其皮薄故见也；诸余络脉，皆见者也。
平按：“足太阴”下，《甲乙经》有“脉”字。“内踝”《灵枢》、《甲乙经》均作“外踝”，正统本《甲乙经》作“内踝”。查阴脉行内，阳脉行外，足太阴为阴脉，应行内踝。再检本书“脾足太阴之脉，上内踝前廉”，杨注云：“十二经脉，皆行筋肉骨间；唯此足太阴经，上于内踝薄肉之处，脉得见者也。”与此处正相发明。作“外踝”者，恐误。
<strong>六经络手阳明、少阳之大络也，起于五指间，上合肘中。</strong>
六阳络中：手阳明络，肺腑之络也；手少阳络，三焦之络也。手阳明大肠之经，起大指、次指之间，即大指、次指及中指内间，手阳明络起也。手少阳经，直小指、次指间，即小指、次指及中指外间，手少阳脉起也。故二脉络起五指间也。
平按：“少阳”《甲乙经》作“少阴”。注“手少阳”，“手”字袁刻脱。
<strong>饮酒者，卫气先行皮肤，先充络脉，络脉先盛，故卫气已平，营气乃满，而经脉大盛也。</strong>
酒是熟谷之液，入胃先行皮肤，故卫气盛。卫气注入脉中故平，营气满也。营气满于
所入之经，则所入经，脉络大盛动也。
平按：“故卫气已平”《甲乙经》作“则卫气以平”。
<strong>脉之卒然动者，皆邪气居之，留于本末，</strong>
十二经脉有卒然动者，皆是营卫之气将邪气入此脉中，故此脉动也。本末，即是此经本末也。络脉将邪入于卫气，卫气将邪入于此脉本末之中，留而不出，故为动也。酒即邪也。
<strong>不动则热，</strong>
若邪在脉中，盛而不动，则当邪居处，蒸而热也。
<strong>不坚则陷且空，不与众同，是以知其何脉之病。</strong>
当邪居处，热邪盛也，必为坚鞕。若寒邪盛多，脉陷肉空，与平人不同。以此候之，知十二经中何经之病。
平按：“病”《灵枢》、《甲乙经》作“动也”二字。注“必为坚鞕”，“鞕”字右旁有“五孟反”三字小注，袁刻作“必为坚，坚，孟鞭反”，与原钞不合。
<strong>雷公曰：何以知经脉之与络脉异耶？黄帝曰：经脉者常不可见，其虚实也，以气口知之，脉之见者皆络脉也。</strong>
经脉不见，若候其虚实，当诊寸口可知之也。络脉横居，五色可见，即目观之，以知虚实也。
<strong>雷公曰：细子无以明其然。</strong>
细子，谦称也。经脉诊气口可知虚实，犹未明其络脉见之然也。
<strong>黄帝曰：诸络脉皆不能经大节之间，必行绝而道出，入复合于皮中，其会皆见于外。</strong>
大节，谓四肢十二大节等也。凡络脉之行，至大节间止，缘于络道出节至外，入于皮中，与余络合，见于皮。绝，止也。
平按：自“雷公曰”至“黄帝曰”，《甲乙经》无此十三字。“而道”《灵枢》、《甲乙经》作“道而”。
<strong>故诸刺络脉者，必刺其结上，甚血者虽毋结，急取之以泻其邪而出其血，留之发为痹。</strong>
此言疗络所在也。结，谓聚也。邪客于络，有血聚年，可刺去之。虽无聚处，观于络脉血盛之处，即有邪居，可刺去之，恐其邪气停留，发主痹病也。
平按：“诸刺”，道藏本《灵枢》作“刺诸”。《甲乙经》“虽毋结”作“虽无血结”。
<strong>凡诊络脉，脉色青则寒且痛，赤则有热。胃中寒，手鱼之络多青矣；胃中有热，鱼络亦赤；鱼黑者，留久痹也；其有赤有青有黑者，寒热；</strong>
此言诊络虚实法也。络色有三，青、赤、黑也。但青有寒，但赤有热，但黑有痹，三色具者即有寒热也。色之候者，青、赤二色候胃中也。皆候鱼络胃者，手阳明脉与太阴合，太阴之脉循胃口至鱼，故候太阴之络，知胃寒热。胃中有痹，亦可候鱼，若邪客处久留成痹，即便诊之。
平按：《甲乙经》“胃中寒”作“胃中有寒”。“鱼络亦赤”《灵枢》作“鱼际络赤”，《甲乙经》作“则鱼际之络赤”。“鱼黑者”《灵枢》、《甲乙经》均作“其暴黑者”。“寒热”下，《灵枢》有“气也”二字。
<strong>其青而短小者，少气也。</strong>
青色主寒，而短小者，即寒气少也。
平按：《灵枢》无“而小”二字。
<strong>凡刺寒热者，皆多血络，必间日而一取之，血尽而止，乃调其虚实。</strong>
此言刺络脉法也。寒热，胃中寒热也，以胃气故青赤，络脉血乃多者也。欲为多日刺之，故间日取，得平乃止也。
<strong>其小而短者少气，甚泻之则悗，悗甚则仆、不得言，悗则急坐之。</strong>
阴络小而短者，则阴气少，故甚泻踣倒；坐而屈之即脉满，故醒而能言也。亦可阴阳络皆短小，即二气俱少，泻之仆也。仆，踣也。
平按：两“甚”字，原钞本均作“其”，谨依《灵枢》、《甲乙经》作“甚”。“悗”《灵枢》、《甲乙经》均作“闷”。注“踣”上，原缺一字，袁刻作“则”。
十五络脉
平按：此篇见《灵枢》卷三第十《经脉篇》，又见《甲乙经》卷二第一下篇。
<strong>手太阴之别，名曰列缺，</strong>
十二正经，有八奇经，合二十脉，名为之经。二十脉中，十二经脉督脉及任脉、冲脉有十四经，各别出一脉，有十四脉，脾脏复出一脉，合有十五脉，名为大络。任、冲及脾所出，散络而已；余十三络，从经而出，行散络已，别走余经，以为交通。从十五络，别出小络，名为孙络。任、冲二脉虽别，同称一络，名曰尾翳，似不别也。别于太阴经，故曰别也，余皆仿之。此别走络，分别大经，所以称缺。此穴列于缺减大经之处，故曰列缺也。
平按：注“别于太阴”下，原缺一字，袁刻作“一”。
<strong>起于掖下分间，</strong>
掖下分间，即手太阴经也。
平按：“掖下”《灵枢》、《甲乙经》均作“腕上”，《千金》作“掖下”。
<strong>并太阴之经直入掌中，散入于鱼际。其病手兑掌热，取之去腕一寸半，别走阳明。</strong>
并，薄浪反。络入鱼际，别走阳明经也，阳明与太阴合也，余皆仿此。
平按：“之经”，“经”字袁刻误作“道”。“手兑掌热”《灵枢》作“实则手锐掌热，虚则欠，小便遗数”，《甲乙经》作“手兑骨掌热”，余与《灵枢》同。“一寸半”《灵枢》作“半寸”，《甲乙经》作“一寸”。
<strong>手少阴之别，名曰通里，去腕一寸，别而上行，循经入于心中，系舌本，属目系。其实则支鬲，虚则不能言，取之腕后一寸，别走太阳。</strong>
里，居处也。此穴乃是手少阴脉气别通，为络居处，故曰通里也。支，搘也。少阴脉起心中，故实则搘膈而间之，虚则不能言也。
平按：“去腕”，“去”字《甲乙经》作“在”。“一寸”《灵枢》、《甲乙经》均作“一寸半”。“腕后一寸”《灵枢》作“掌后一寸”。
<strong>手心主之别，名曰内关。</strong>
手心主至此太阴、少阴之内，起于别络，内通心包，入于少阳，故曰内关也。
<strong>去腕二寸，出于两筋间，，循经以上系于心，包络心系。实则心痛，虚则为烦，取之两筋间。</strong>
检《明堂经》两筋间下，有“别走少阳”之言，此经无者，当是脱也。
平按：“为烦”《灵枢》作“为头强”，《甲乙经》作“为烦心”。
<strong>手太阳之别，名曰支正，</strong>
正，正经也。支，络脉也。太阳正经之上，支别此络，走向少阴，故曰支正也。
<strong>去腕五寸，内注少阴；其别者，上走肘，络肩髃。实则节施肘废，虚则生肬，小者如指痂疥，取之所别。</strong>
施，纵缓也。肬，音尤，也，又赘也，皮外小结也。，音目。痂，假瑕反，疮甲也。疥，公薤反。
平按：“去腕”《灵枢》、《甲乙经》作“上腕”；“节施”作“节弛”按：
“施”与“弛”通。注“”，袁刻误作“肿”。
<strong>手阳明之别，名曰偏历，</strong>
手阳明经上，偏出此络，经历手臂，别走太阴，故曰偏历也。
<strong>去腕三寸，别走太阴；其别者，上循臂乘肩髃，上曲颊偏齿；其别者，入耳会于宗脉。实则龋耳聋，虚则齿寒瘅鬲，取之所别。</strong>
手阳明络，上于曲颊，偏入下齿之中。宗，总也。耳中有手太阳、手少阳、足少阳、足阳明络四脉总会之处，故曰宗脉。手阳明络别入耳中，与宗脉会，故实则龋而聋也。五阳之脉皆贯于膈，故阳虚膈中瘅热之病如此也。
平按：“别走”《灵枢》作“别入”。“偏齿”，正统《灵枢》作“徧（遍）齿”，按《集韵》“偏”通作“徧（遍）”。“会”《灵枢》作“合”。“龋耳聋”《灵枢》无“耳”字，《甲乙经》“耳”上有“齿”字。“瘅”《灵枢》、《甲乙经》均作“痹”。注“四脉”，“四”字原钞作“曰”，恐误，袁刻作“四”。“五阳之脉”，“脉”字袁刻作“络”。
<strong>手少阳之别，名曰外关，</strong>
此处少阳之络，别行心主外关，故曰外关也。
<strong>去腕二寸，外绕臂，注胸中，合心主。其病实则肘挛，虚则不收，取之所别。</strong>
实则肘急，故挛；虚则缓纵，故肘不收也。
平按：“其病”，“其”字《灵枢》无，《甲乙》无“其病”二字。
<strong>足太阳之别，名曰飞阳，</strong>
此太阳络，别走向少阴经，迅疾如飞，故曰飞阳也。
<strong>去踝七寸，别走少阴。实则鼻窒头背痛；虚则鼽衄，取之所别。</strong>
窒，塞也，知栗反。太阳走目内眦，络入鼻中，故实则鼻塞也。虚则无力自守，故鼻衄也。
平按：“鼻窒”，《灵枢》作“鼽窒”，《甲乙经》作“窒鼻”。
<strong>足少阳之别，名曰光明，</strong>
光明，即眼也。少阳、厥阴主眼，故少阳络得其名也。
<strong>去踝五寸，别走厥阴，下络足跗上。实则厥，虚则痿躄，坐不能起，取之所别。</strong>
少阳之络，腰以上实，多生厥逆病也；腰以下脉虚，则痿躄，跛不能行也。躄，音擘。
平按：“踝”下，《甲乙经》有“上”字。“厥阴”下，《甲乙经》有“并经”二字。“跗”下，《灵枢》、《甲乙经》无“上”字。
<strong>足阳明之别，名曰丰隆，</strong>
足阳明谷气隆盛，至此处丰溢出于大络，故曰丰隆。
<strong>去踝八寸，别走太阴；其别者，循胫骨外廉，上络头，合诸经之气，下络喉嗌。其病气逆则喉痹卒瘖，实则狂癫疾，虚则足不收胫枯，取之所别。</strong>
实并于上，故为癫疾。虚则下不足，故足不收。
平按：《灵枢》、《甲乙经》“头”下均有“项”字；“卒瘖”均作“瘁瘖”。“狂癫疾”《灵枢》作“狂颠”，《甲乙经》作“颠狂”，均无“疾”字。
<strong>足太阴之别，名曰公孙，</strong>
肝木为公，心火为字，脾主为孙。穴在公孙之脉，因名公孙也。
平按：注“脾土”，袁刻误作“啤上”；“因”误作“固”。
<strong>去本节之后一寸，别走阳明；其别者，入络肠胃。厥气上逆则霍乱，实则腹中切痛，虚则鼓胀，取之所别。</strong>
阳明络入肠胃，清浊相干，厥气乱于肠胃，遂有霍乱。食多脉实，故腹中痛。无食脉虚，故邪气胀满也。
平按：“腹中”《灵枢》、《甲乙经》作“肠中”。注“胀”，袁刻误作“振”。
<strong>足少阴①之别，名曰大钟，</strong>
钟，注也。此穴是少阴大络别注之处，故曰大钟。
平按：“大钟”，正统本《甲乙经》作“太钟”。
①“阴”，萧本误作阳。今据仁和寺本改。
<strong>当踝后绕跟，别走太阳；其别者，并经上走于心包，下贯腰脊。其病气逆则烦闷，实则闭，虚则腰痛，取之所别。</strong>
大钟络走心包，故病则烦闷，实则膀胱闭淋，不足则为腰痛也。
平按：“贯”上，《灵枢》有“外”字。“闭”《甲乙经》作“闭”。
<strong>足厥阴之别，名曰蠡沟，</strong>
蠡，力洒反，瓢勺也。胻骨之内，上下虚处，有似瓢勺渠沟，此因名曰蠡沟。
<strong>去内踝五寸，别走少阳；其别者，循经上皋，结于茎。其病气逆则皋肿卒疝，实则挺长热，虚则暴痒，取之所别。</strong>
皋，囊也。此络上囊，聚于阴茎也。挺长，阴挺出长也。虚则阴痒也。
平按：“踝”下，《甲乙经》有“上”字。“循胫上皋”《灵枢》作“经胫上睾”，《甲乙经》作“循经上睾”。
<strong>督脉之别，名曰长强，</strong>
督脉，诸阳脉长，其气强盛，穴居其处，故曰长强也。
<strong>侠膂上项，上散头上，下当肩甲左右，别走太阳，入贯膂。实则脊强，虚则头重，高摇之，侠脊之有过者，取之所别。</strong>
侠脊有过，则知督脉两道以为定也。
平按：“督脉”一段《灵枢》、《甲乙经》均在
“任脉”之后。“侠膂”《灵枢》作“挟膂”，《甲乙经》作“侠脊”。“肩甲”《灵枢》、《甲乙经》均作“肩胛”。“高摇之，侠脊之有过者”九字，《甲乙经》注：“《九墟》无此九字。”注“定”字，袁刻误作“病”。
<strong>任冲之别，名曰尾翳，下鸠尾，散于腹。实则腹皮痛，虚则痒搔，取之所别。</strong>
尾则鸠尾，一名尾翳，是心之蔽骨。此之络脉，起于尾翳，故得其名。任、冲二经，此中合有一络者，以其营处是同，故合之也。任、冲浮络，行腹皮中，故实盛痛也。虚以不足，故邪为痒搔。叶牢反。
平按：“任冲”《灵枢》、《甲乙经》均作“任脉”。“痒搔”《甲乙经》作“搔痒”。
<strong>脾之大络脉，名曰大包，</strong>
脾为中土，四脏之主，包裹处也，故曰大包也。
平按：“大络脉”，袁刻作“大脉络”，《灵枢》、《甲乙经》无“脉”字。注“中土”，袁刻误作“中上”。
<strong>出泉掖下三寸，布胸胁。实则身尽痛，虚则百节皆纵。此脉若罗络之血者，皆取之所别。</strong>
脾之盛气，腋下三寸，当泉掖而出，布于胸胁，散于百体。故实则遍身皆痛，虚则谷
气不足，所以百节缓纵。此脉乃是人身之上罗络之血脉也，由是有病皆取之也。
平按：“泉掖”《灵枢》、《甲乙经》均作“渊腋”，说见前。“身”上，《甲乙》有“一”字。“百节”《甲乙经》作“百脉”。“皆取之所别”《灵枢》作“皆取之脾之大络脉也”，《甲乙经》无“所别”二字。
<strong>凡此十五络者，实则必见，虚则必下，视之不见，求之上下，人经不同，络脉异所。</strong>
盛则血满脉中，故必见。虚则脉中少血，故必下。脉下难见，故上下求之。人之禀气得身，百体不可一者，岂有经络而得同乎？故须上下求之，方得见也。
平按：“异所”下，《灵枢》、《甲乙经》均有“别也”二字。注“脉下难见”，袁刻作“脉中”。
经脉皮部
平按：此篇自篇首至“而生大病。黄帝曰：善”，见《素问》卷十五第五十六《皮部论篇》。自“夫经络之见也”至末，见《素问》卷十五第五十七《经络论》。又自篇首至末，见《甲乙经》卷二第一下篇。
<strong>黄帝问岐伯曰：余闻皮有分部，</strong>
前说十五大络，循其行处以求其病。次说皮部十二络之以十二经上之以①皮分十二部，以取其病，故曰皮有部也。
①“以”，人卫本注曰：疑衍。
<strong>脉有经纪，</strong>
大络小络，总以十二大脉，以为皮部经纪。
<strong>筋有结络，</strong>
十二经筋，各有包络。
<strong>骨有度量，</strong>
骨有大小长短度量。
<strong>其所生病各异，</strong>
以其皮脉筋骨各各不同，故皮脉筋骨生病异之。
<strong>别其分部，左右、上下、阴阳所在，</strong>
别在皮脉筋骨分部异者，有左有右，有上有下，有阴有阳，六种所在。
<strong>病之终始，</strong>
病客前六，有初有极也。
平按：“终始”《素问》作“始终”。
<strong>愿闻其道。岐伯曰：欲知皮部，以经脉为纪，诸经皆然。</strong>
欲知皮之部别，十二经为纲纪也。十二经皮部络，皆以此为例也。
平按：注“部别”，袁刻作“别部”。
<strong>阳明之阳，名曰害蜚，上下同法，</strong>
蜚，扶②贵反。阳明大经为阳，故大小络为阳明之阳。阳明之脉有手有足，手则为上，足则为下。又手阳明在手为下，在头为上；足阳明在头为上，在足为下。诊色行针，皆同法也，余皆仿此。
平按：“蜚”下，《甲乙经》有“十二经”三字。
②“扶”，萧本误作“妖”。今据仁和寺本改。
<strong>视其部中有浮络者，皆阳明之络也，</strong>
浮，谓大小络见于皮者也。
<strong>其色多青则痛，多黑则痹，</strong>
络脉俱有五色，然众络以色偏多者候其别病。邪客分肉之间，迫肉初痛，故络青也。久留为冷为热，或为不仁以成于痹，故络青深为胎黑也。
<strong>多黄赤则热，</strong>
瘅热在中，气溢皮肤，故络黄赤也。
平按：《素问》、《甲乙经》无“多”字。
<strong>多白则寒，</strong>
垩白，寒也。故寒气在中，络白色也。
<strong>五色皆见则寒热，</strong>
青、赤、黄等为阳色也，白、黑二种为阴色也，今二色俱见，当知所病有寒热也。
<strong>络盛则入于经，</strong>
盛，大小络盛也。大小络中痛、痹、热、寒、寒热五邪盛者，则循络入经也。
平按：“入”下，《素问》、《甲乙经》有“客”字。
<strong>阳主外，阴主内。</strong>
阳络主外，阴络主内也。在阳络者主外，在阴络者主内也。
<strong>少阳之阳，名曰枢特，上下同法，视其部中有浮络脉者，皆少阳之络也，络盛则入经，故在阳者主内，在阴者主出，渗于内也，诸经皆然矣。</strong>
少阳络盛则入于经，故主内也；经盛外溢，故主出也。诸阴阳络主内出者，例以此知也。渗，山荫反，下入也。
平按：“枢特”《素问》作“枢持”，《甲乙经》作“枢杼”，注云：“一作持。”“上下同法”，《甲乙经》无此四字。“络脉”，“脉”字《素问》、《甲乙经》均无。“主出”《甲乙经》作“主外”。注“下入也”三字，袁刻脱。
<strong>太阳之阳，名曰关枢，上下同法，视其部中有浮络脉者，皆太阳之络也，络盛则入客于经。</strong>
外盛者，则入于大经也。
<strong>少阴之阴，名曰枢檽，</strong>
而泉反。
平按：“檽”《素问》作“儒”，新校正云：“《甲乙经》作檽。”今本《甲乙经》仍作“儒”，正统本《甲乙经》作“檽”。日本丹波元简《素问识》谓：檽，音软，引《仓颉篇》为“柱上承斗之曲木”，宜从《甲乙经》作“檽”。
<strong>上下同法，视其部中有浮络者，皆少阴之络也，络盛则入客于经，其入于经也，从阳部注于经，</strong>
从阳络部注于阳经也。
<strong>其经出者，从阴注于骨。</strong>
从阴络部出注于阴经，内注于骨，少阴主骨也。
平按：《素问》、《甲乙经》无“经”字。“阴”字下，《素问》有“内”字，《甲乙经》有“部内”二字。
<strong>心主之阴，名曰害肩，上下同法，视其部中有浮络者，皆心主之络也，络盛则入客于经。太阴之阴，名曰关枢，</strong>[平按：“关枢”《素问》作“关蛰”，新校正云：“《甲乙》蛰作执。”今本《甲乙》仍作“蛰”，正统本《甲乙经》作“执”，袁刻亦作“蛰”。]<strong>上下同法，视其部中有浮络者，皆太阴之络也，络盛则入客于经。凡十二经脉者，皮之部也。</strong>
皮有部者，以十二脉分为部也。
平按：“经脉者”《素问》、《甲乙经》作“经络脉者”。
<strong>是故百病之始生也，</strong>
下广论外邪主于百病，次第所由也。
<strong>必先客于皮毛，邪中之则腠理开，开则入客于络脉，留而不去，传入于腑，禀于肠胃。</strong>
外邪气，风、寒、暑、湿。邪入身为病，先著皮毛，留而不出，则腠理孔开，因开而入，即客于络脉，络脉传入阳经，阳经传入六腑，于是禀承肠胃之气以为百病。
平按：“络脉”下，《素问》、《甲乙经》均有“留而不去，传入于经”八字。
<strong>邪之始入于皮也，泝然起豪毛，开腠理；</strong>
泝，苏护反，流逆上也，谓寒邪逆入腠理也。外邪入身为病也，初着皮毛，能开腠理也。
平按：“泝”《甲乙经》作“淅”。
<strong>其入于络也，则络脉盛色变；</strong>
能令络盛色变也。
<strong>其入客于经也，则减虚乃陷下；</strong>
减气为虚，乃血少脉陷也。
平按：“减”《素问》作“感”，道藏本作“盛”，《甲乙经》亦作“盛”。
<strong>其留于筋骨之间，寒多则筋挛骨痛，热多则筋施骨消，肉烁破，毛直而败矣。</strong>
循经入于筋骨之间，留而不去。寒邪不去则为二病：筋挛拘急，一也；骨乃疼痛，二也。若热邪不去，则以五病：筋热缓施，一也；骨热消细，二也；身肉烁，三也。烁，余药反，淫邪在肉也；臑破裂，四也；毛焦而直，五也。热邪如此客于筋骨之间，遂至于死也。
平按：“施”《素问》、《甲乙经》作“弛”。“”《甲乙经》作“腘”。注“淫邪在肉”，袁刻“肉”作“内”。“臑”，“”字袁刻作“腘”。
<strong>黄帝曰：夫子言皮之十二部，其生病何如？岐伯曰：皮者脉之部也，邪客于皮则腠理开，开则邪入客于络脉，络脉满则注于经脉，经脉满则入舍于腑脏，故皮者有分部，不与而生大病。黄帝曰：善。①</strong>
前明邪入皮毛乃至禀于肠胃，次言邪入乃至筋骨之间，今言邪入至于脏腑，皆可以从浅至深，以至于大，在浅不疗，遂生大病也。与，疗也。
平按：“不与”，今本《甲乙经》作“不愈”，正统本作“不与”，《素问》新校正云：“《甲乙经》不与作不愈，全元起本作不与，元起云：气不与经脉和调，则气伤于外，邪流入于内，必生大病也。本注‘与’训‘疗’，与元起所解亦异。”
①“黄帝曰：善”四字，原在本节注文之后。因其下无注文，故移于此。
<strong>夫络脉之见也，其五色各异，青、黄、赤、白、黑不同，其故何也？岐伯曰：经有常色而络无常变。</strong>
常，谓五色见者定是络色也。然五脏六腑之注定属五行，故脏腑大经有常色。阴络随于阴经，色亦不改。阳络虽属阳经，以是阳脉之阳，故随时变也。
平按：《甲乙经》无“青黄赤白黑不同”七字。“络无常变”，正统本《甲乙经》作“络脉无常变”。
<strong>黄帝曰：经之常色何如？岐伯曰：心赤，肺白，肝青，脾黄，肾黑，皆亦应其经脉之色。</strong>
五脏五行之色皆合经脉，故经之色常也。
平按：注“常”下原缺一字，依经文当作“应”。
<strong>黄帝曰：其络之阴阳，亦应其经乎？岐伯曰：阴络之色应其经。阳络之色变无常，随时而行。</strong>
络有阴阳，阴络是阴之阴，故随经色不变；阳络是阳之阳，故随时变也。
平按：“时”上，《素问》、《甲乙经》均有“四”字。
<strong>寒多则涘泣，涘泣则青黑，热多则淖泽，淖泽则黄赤，此其常色者，谓之无病也。</strong>
淖，丈②卓反，濡甚也。解其阳络随时而变也，冬月寒甚，则经脉涘泣，涘泣不通则阳络壅而青黑；夏日热甚，血气濡甚，则阳络热黄赤也。阳络如此随四时而变者，此为阳络常色，谓之无病之候也。不可见而色见者，病也。
平按：“涘泣”《素问》、《甲乙经》均作“凝泣”。“淖泽”，今本《甲乙经》作“滜泽”，正统本《甲乙》作“淖泽”。“此其”
《素问》“其”作“皆”。“常色者”，“者”字袁刻作“也”。注“则经脉”，“则”字袁刻作“虽”。
②“丈”，萧本误作“文”。今据仁和寺本改。
<strong>色具见者，谓之寒热。帝曰：善。</strong>
随一时中五色俱见者，此为寒热之病也。
卷第十经脉之三
督脉
平按：此卷自卷首①至“两目之下中”以上，原钞残脱，平于日本仁和寺宫御残卷十三纸中检出，证以《素问•骨空论篇》及本书《骨空篇》、《甲乙经•奇经八脉篇》，补注在经文“央”字、杨注“督脉起于少腹”之上，而脱处复完。惟篇中杨注缺蚀过多，无由补入，不无遗憾。谨依缺处计字空格以存真相。自经文“央”字以下，见《素问》卷十六第六十《骨空论篇》，又见《甲乙经》卷二第二，并本书《骨空篇》。
编者按：以上萧延平按语称：此卷“缺处复完”，查仁和寺本，萧本所补之前尚有缺文。惜仁和寺本亦不全，卷首有小字注文曰：“首十三行缺。”然其中尚存自杨注“……宝所内则其道口……”至“唯《素问》……”数百字。细考此节文字，为《灵枢•营气第十六》之文。本次校点，谨依《灵枢》补足经文，其余缺文暂付阙如。
①平按所指“卷首”始于“岐伯曰：督脉起于少腹以下骨中央”句，实则并未补全，此前尚有缺文。此次重校，新补入从“黄帝曰：营气之道”至“注肺中，复出太阴”一段。请读者注意。
<strong>黄帝曰：营气之道，内谷为宝。谷入于胃，乃传之肺，流溢于中，布散于外，</strong>
流溢成邪之中，布散络之脉也。
编者按：“黄帝曰：营气之道，内谷为宝。谷入于胃，乃传之肺，流溢于中，布”二十四字，仁和寺本残缺，今据《灵枢•营气第十六》补入。注“布散”二字后残缺一字，玩其虫蚀之余，似为“四”字，待考。
<strong>精专者，行于经隧，常营毋已，终而复始，是谓天地之纪。</strong>
入于胃，化其精微，上注于肺，清者为营，浊者为卫，营在脉中，卫在脉外，日夜行身营五十周，如环无端，。
编者按：“行于经隧”，“经”字不全，今据《灵枢》、《甲乙经》补入。“毋已”《灵枢》、《甲乙经》均作“无已”。注“化其精微”，“精微”二字不全，据文义补。“入于胃”前缺一字，据文义，当为“谷”字。“上注于肺”，“肺”字残，考《灵枢•阴阳清浊第四十》：“气之大别，清者上注于肺，浊者下走于胃。”又《灵枢•小针解第三》：“其精气上注于肺，浊溜于肠胃。”则该字当为“肺”字。又按：注“端”字残，据文义补；“端”后残缺七字，细玩其残余，似“此乃天地之纲纪”七字，待考。
<strong>故气从太阴出，注阳明，至肝，从肝上注肺，</strong>
……手足阳明，次……脉还注。
编者按：“注阳明”，《灵枢》作“注手阳明”，《甲乙经》作“循臂内上廉，注手阳明”。“注阳明”三字之后，《灵枢》有自“上行注头阳明”至“合足厥阴上行”一段文字，《甲乙经》亦有此段，惟文字略有出入。“肝上”二字原缺，今据《灵枢》、《甲乙经》补。“注肺”《甲乙经》作“注鬲”。
<strong>上循喉咙，入颃颡之窍，究于畜门。</strong>
谓太阴别脉泉腋少阴之前，入走肺，散之太阳，上出缺盆，循喉咙上行，合阳明，故营气从脾入此，肺脉上循喉咙至颃颡，究于畜门。颃颡，上枯浪反，下朗反。
也，肺之下上……咙至此之……。
编者按：注“谓”字残，只剩左半“言”字；“太阴”，“阴”字残，缺右半“月”字，均依文义补。“循喉”二字，“循”字虫蚀不全，“喉”全缺，谨依经文补；“肺脉上循”，“肺”字残，依文义补。肺之下上下所缺一字，似“雙”字，于义难通，故暂作阙，待考。
<strong>其支别者，上额循颠下项中，循脊入骶，是督脉也。络阴器，上过毛中，入脐中，上循腹里，入缺盆，下注肺中，复出太阴。</strong>
其阴别至此，合阳明已，更别起一脉也。上额循项，循脊入于髓之骨也。骶，脊穷骨也，可礼反。入络阴器，上行过毛入脐，循腹里，入于缺盆，下注肺中，复出太阴。若唯《素问》。
编者按：“其支别者”原缺，今据《灵枢》、《甲乙经》补。注“阴别至此”前所缺二字，后一字残形似“太”字，待考。
<strong>黄帝问于岐伯曰：余闻风者百病之始也，以针治之奈何？</strong>
风、气，一也。人在气中，如鱼在水，摄养有方则长生久视，纵情乖理，动为百病。故问针道和养之理也。
编者按：“百病之始也，以针治”八字，原书残缺，今据《素问•骨空论》补。注“如鱼”，“如”字原残，谨据文义补。又按：自篇首至此，萧本原无，为本次点校所增补。
<strong>岐伯曰①：督脉起少腹以下骨中央，女子入系庭孔，其孔溺孔之端，</strong>
此脉起少腹，循阴器，上至目内眦，复上额交颠入脑，还出别下项，侠脊，入循膂络肾，然后则②从肾上而还至于肾。《九卷》：“别于畜门，上额循颠，下项脊入骶，络阴器，入脐中，上入缺盆。”二经相证，此督脉③之逆显然。又按考古本，竟于此为任脉之言，而有不识，以此督腹。《八十一难》云：“起于下极。”横骨一名下极，即是少腹之下也。骨之中央，髋骨中央也。又④《八十一难》云：“起下极之输，并脊上行，至于风府，为阳脉之聚。”义亦同也。庭孔，溺孔之端孔也。
平按：“起于少腹”，“于”字本书《骨空篇》无。《素问》“端”下有“也”字。
①“岐伯曰”之后，《素问•骨空论篇》尚有自“风从外入”至“督脉为病，脊强反折”二百余字。
②“然后则从”，“则”字萧本作“别”，今以仁和寺本改。
③“督脉”，仁和寺本作“曰肺”。
④自以上“《八十一难》云：起于下极”至“髋骨中央也。又”三十二字，萧本脱。今据仁和寺本补。
<strong>其络循阴器合篡间，绕篡后，</strong>
督脉之络，出庭孔，别左右，循男女阴器，于篡间合，复绕于篡后也。篡音督，此后也。
平按：“篡”《甲乙经》作“纂”，本书《骨空篇》亦作“纂”，注：“音督，义未详。”查《骨空论》类注云：“篡⑤，交篡之义，谓两便争行之所，前后二阴之间。”《金鉴》云：“篡者，横骨下，两股之前，相合共结之凹，前后两阴之间。”是“篡”当依《甲乙经》及本书《骨空篇》作“纂”为合。《说文》“纂，似组而赤”。盖两阴之间，有一道缝处，其状如纂组，故谓之纂。日本医家丹波元简已有此说，似较“篡夺”之“篡”，于义为长，特采入以备参考。又注“此下”所缺三字，平拟作“两阴前”三字。
⑤“篡”，疑为“纂”之误。下同。
<strong>别绕臀，至少阴与巨阳中络者，合少阴上股内后廉，贯脊属肾，</strong>
从篡后复别两箱绕臀，行至足少阴与足太阳中络者，合于少阴，行于股，复贯脊属肾也。
<strong>与太阳起于目内眦，</strong>
从肾与足太阳上行，起于目内眦也。
<strong>上额交颠上，入络脑，还出别下项，循肩髆内，侠脊抵腰中，入循膂络肾而止。其男子循茎下至篡，与女子等。</strong>
督脉与太阳两道上至目内眦，上额至颠相交已，入脑还出，别为两箱下项，复循左右肩髆之内，侠脊抵腰，循膂络于二肾方止，男女皆同也。旧来相传为督脉当脊中唯为一脉
者，不可为正也。
平按：“颠”《素问》、《甲乙经》作“巅”。“髆”《甲乙经》作“膊”。《素问》无“而止”二字。又按：《八脉考》：“督脉又别自脑下项，循肩胛，与手足太阳、少阳会于大抒，第一椎下两旁去脊中一寸五分陷中，内侠脊抵腰中，入循膂络肾。”足证本注别两箱循左右肩髆之是，旧传只一脉当脊中者，非也。
<strong>其少腹直上者，贯齐中央，上贯心入喉，上颐环唇，上系两目之下中央。</strong>
督脉起于少腹以下至额前者，从少腹至肾上行，还来至肾而止。此从少腹直上至两目之下也。贯脐、贯心、入喉、上颐，皆为一道也。环唇以上，复为二道，各当目下直瞳子，故曰中央也。
平按：“少腹”《甲乙经》作“小腹”。“齐中央”《甲乙经》作“脐中中央”。“两目之下中央”《甲乙经》作“两目之中”。
<strong>此生病，从少腹上冲心而痛，不得前后，为冲疝。</strong>
从少腹上冲心痛。前后之脉为病，不得前后便，冲疝病也。
<strong>其女子不字，痔遗溺嗌干，督脉生病，治督脉。</strong>
不孕①，母子不产病也。痔遗溺，脉从阴器上行至咽，故为此等病也。任脉冲脉行处相似，故须细别。督脉生病，疗之于督脉，勿疗任脉也。有本无“痔”字。
平按：“不字”《素问》、《甲乙经》均作“不孕”。又按：《素问》王注谓：“冲、任、督三脉，异名同体。”《甲乙经》注云：“《素问》言督脉，似谓任、冲，多闻阙疑，故并载之，以贻后之长者云。”
①“字”，仁和寺本作“孕”，萧本误，当改。因萧氏按语中提及此字，故未改。
带脉
平按：此篇自篇首至“属带脉”，见《灵枢》卷三第十一《经别篇》，又见《甲乙经》卷二第一下篇，又见本书卷九《经脉正别篇》。自“阳明者”至末，见《素问》卷十二第四十四《痿论篇》，又见《甲乙经》卷十第四。
<strong>足少阴之正，至腘中，别走太阳心而合，上至肾，当十四椎，出属带脉。</strong>
《八十一难》云：“带脉起于季胁，为回身一周。”既言一周，亦周腰脊也，故带脉当十四椎，束带腰腹，故曰带脉也。
平按：“太阳”下，《灵枢》、《甲乙经》均无“心”字。“当”字上半为虫蚀，只剩下半“田”字，据《灵枢》、《甲乙经》及本注，应作“當”。“椎”《灵枢》作“顀”。注“季胁”，袁刻作“季肋”，原钞及《难经》均作“胁”；又“束带腰腹”，袁刻作“束腰带腹”。
<strong>阳明者，五脏六腑之海也，主润宗筋。宗筋者，束肉骨而利机关。</strong>
阳明主于水谷，故为脏腑之海，能润宗筋，约束骨肉，利诸机关也。
平按：“束肉骨”《素问》、《甲乙经》均作“主束骨”。
<strong>冲脉者，经脉之海也，主渗灌溪谷，</strong>
阳明以为脏腑海。冲脉血气壮盛，故为经脉之海，主渗灌骨肉会处，益其血气。
<strong>与阳明合于筋阴，总宗筋之会，会于气街，而阳明为之长，皆属于带脉而络于督脉。</strong>
冲脉与阳明二脉合于阴器，总聚于宗筋，宗筋即二核及茎也，复会于左右气街，以左右阳明为主，共属带脉，仍络于督脉，以带脉为控带也。
平按：“筋阴”《素问》、《甲乙经》作“宗筋阴阳”四字。“气街”《甲乙经》作“气冲”。
<strong>故阳明虚则宗筋纵，带脉不引，故足痿不用。</strong>
阳明谷气虚少，则宗筋之茎施纵，带脉不为牵引，则筋脉施舒，故足痿。
阴阳乔脉
平按：此篇自篇首至“其不当数者为络”，见《灵枢》卷四第十七《脉度篇》，又见《甲乙经》卷二第二。自“阴乔阳乔”至“则瞑目”，见《灵枢》卷五第二十一《寒热病篇》，又见本书二十六卷《寒热杂说》，又见《甲乙经》卷十二第四。自“邪客于足阳乔”至末，见《素问》卷十八第六十三《缪刺论篇》，又见《甲乙经》卷五第三。
<strong>黄帝问曰：乔脉安起安止，何气营此？</strong>
乔亦作蹻，禁娇反，皆疾健貌。人行健疾，此脉所能，故因名也。乔，高也。此脉从足而出，以上于头，故曰乔脉。问其终始之处，及问此脉何脏之气也。
平按：“乔”《灵枢》、《甲乙经》均作“蹻”。“营此”《灵枢》作“荣水”，《甲乙经》作“营也”。
<strong>岐伯对曰：乔脉者，少阴之别，起于然骨之后，上内踝之上，</strong>
《九卷经》云：“乔脉从足至目，各长七尺五寸，总二乔当一丈五尺。”则知阴阳二乔俱起于跟，皆至目内眦。别少阴于然骨之后，行于跟中，至于照海，上行至目内眦者，名为阴乔；起于跟中，至于申脉，上行至目内眦者，名曰阳乔。故《八十一难》曰：“阴阳二乔皆起跟中上行。”阴乔至咽，交灌冲脉；阳乔入于风池。皆起跟中上行，是同入目内眦，至咽中与冲脉交，此犹言二脉行处，不言二脉终处，二脉上行，终于目内眦以为极也。然骨之后，即跟中也。《九卷》与《八十一难》虽①左右并具，两乔丈尺，义皆同也。是足少阴别脉也，然骨跟中下少前大起骨也。
平按：注“皆起跟中”，“跟”字袁刻误作“限”。又注“是足少阴”上所缺六字②，平拟作“然骨之后跟中”六字。又“跟中”下所缺一字，平据《甲乙经》拟作“陷”，袁刻作“之”。
①“虽”字，萧本脱。今据仁和寺本补。
②查仁和寺本“是足少阴”之上所缺之空，非萧氏所言六字，当为四字，其第三字似“而”字。
<strong>直上循阴股入阴，上循胸里入缺盆，上出人迎之前，入鼽属目内眦，合于太阳阳乔而上行。</strong>
入阴者，阴乔脉入阴器也，此是足少阴之别，名为阴乔，入缺盆上行。阳乔从风池、脑空，至口边会地仓、承泣，与阴乔于目兑眦相交已，别出入鼽，至目内眦。阴乔与太阳、阳乔三脉合而上行之也。
平按：“上出人迎”《甲乙经》作“上循人迎”。“入鼽”《甲乙经》作“上入鼽”，《灵枢》作“入”，正统本《甲乙》亦作“入”。
<strong>气并相还，则为濡目，气不营，则目不合。</strong>
阴阳二气相并相还，阴盛故目中泪出濡湿也。若二气不相营者，是则不和，阳盛故目不合也。
平按：“气并”《甲乙经》作“气相并”。“营”《灵枢》作“荣”，下同。
<strong>黄帝问曰：气独行五脏，不营六腑，何也？</strong>
帝问阴脏，少阴别者阴乔脉所营，谓阳气不营六腑，故致斯问也。
<strong>岐伯曰：气之不得毋行也，</strong>
阴阳二气，相注如环，故不得毋行也。
<strong>如水之流，如日月之行不休，故阴脉营其脏，阳脉荣其腑，如环之无端，莫知其纪，终而复始。</strong>
水之东流，回环天地，故行不休也。日月起于星纪，终而复始，故行不止也。三阴之脉，营脏注阳；三阳之脉，营腑注阴。阴阳相注如环，比水之流，日月之行，终而复始，莫知其纪也。
平按：注“日月起于星纪”，“日月”二字原不全，依经文当是“日月”二字。
<strong>其流溢之气，内溉脏腑，外濡腠理。</strong>
此谓二乔之气。
<strong>黄帝问曰：乔脉阴阳，何脉当数？</strong>
<strong>平按：</strong>《灵枢》、《甲乙经》“阴阳”作“有阴阳”；“当数”作“当其数”。
<strong>岐伯答曰：男子数其阳，女子数其阴，当数者为经，其不当数者为络。黄帝曰：善。</strong>
男子以阳乔为经，以阴乔为络；女子以阴乔为经，以阳乔为络也。
平按：“当数者”上，《甲乙经》重“其阴”二字。
<strong>阴乔、阳乔，阴阳相交，阳入阴出，阴阳交于兑眦，阳气盛则瞋目，阴气盛则瞑目。</strong>
二乔交于目内眦，阳乔之气从外入内，阴乔之气从内出外。阳乔脉盛，目瞋不合；阴乔脉盛，则目瞑不开矣。
平按：“兑眦”《灵枢》作“目锐眦”。
<strong>邪客于足阳乔，令人目痛，从内眦始。</strong>
二乔交于目兑眦，俱至目内眦，故邪客痛从是内眦起也。
平按：注“兑眦”下所缺一字，据上注“阳乔与阴乔于目兑眦相交已”，应作“已”字。“从是内眦起”，“是”字恐系“目”字传写之误。
任脉
平按：此篇自篇首至末，见《灵枢》卷十第六十五《五音五味篇》。自“冲脉任脉”至“故须不生”，见《甲乙经》卷二第二，惟编次前后稍异。自“黄赤者”至末，见《甲乙经》卷一第十六。
<strong>黄帝曰：妇人之毋须者，毋血气乎？</strong>
欲明任脉、冲脉之故，因问以起。
<strong>岐伯曰：任脉、冲脉，皆起于胞中，上循脊里，为经络海。</strong>
此经任脉起于胞中，纪络于唇口。皇甫谧《素问经》“任脉起于中极之下，以上毛际，循腹里，上关元，至咽喉。”吕广所注《八十一难》本，言任脉与皇甫谧所录文同。检《素问》无此文①，唯《八十一难》有前所说。又吕广所注《八十一难》本云：“任脉起于胞门子户，侠脐上行至胸中。”《九卷》又云：“会厌之脉，上经任脉。”但中极之下，即是胞中，亦是胞门子户，是则任脉起处同也。《八十一难》一至胸中，一至咽喉。此经所言，别络唇口。又云：“会厌之脉，上经任脉。”是循胸至咽，言其行处，未为终处，至脉络唇口，满四尺五寸，方为极也。又《八十一难》任脉亦②。又《明堂》言：“目下巨窌、承泣左右四穴，有阳乔脉、任脉之会。”则知任脉亦有分岐上行者也。又任、冲二脉上行虽别，行处终始其经是同也。旧来为图，任脉唯为一道，冲脉分脉两箱，此亦不可依也。此脉上行，为经络海，任维诸脉，故曰任脉。胞下为膀胱，膀胱包尿，是以称胞，即尿脬也。胞门与子户相近，任、冲二脉起于中也。脊里，谓不行皮肉中也。十二经脉、奇经八脉、十五络脉、皮部诸络，皆以任、冲二脉血气为大，故为海。
平按：“任脉冲脉”《灵枢》、《甲乙经》作“冲脉任脉者”。“循脊”《灵枢》作“循背”。“海”上，《灵枢》、《甲乙经》均有“之”字。又注“任脉亦”下所缺二字，据《难经》“任脉起中极之下，上毛际，循腹里，上关元，至咽喉”，拟作“上行”二字。又“上经任脉”，两“经”字袁刻均作“于”；“分脉两箱”，“脉”字作“腋”；“不行皮肉中”，“行”字作“下”；“皮部诸络”，“络”字作“脉”。
①人卫本注曰：今通行本《素问•骨空论》有此文。
②“任脉亦”，查仁和寺本，应为“行”四字，其前三字虫蚀不清，细玩其残形，又与今本《难经•二十八难》对勘，似当作“侠脐上行”四字。
<strong>其浮而外者，循腹上行，会于咽喉，别而络唇口。</strong>
任冲二脉，从胞中起，分为二道：一道后行，内著脊里而上；一道前行，浮外循腹上络唇口也。
平按：《灵枢》“腹”下有“右”字。
<strong>血气盛，则充肤热肉；血独盛，则澹渗皮肤，生豪毛。</strong>
任冲之血独盛，则澹聚渗入皮肤，生豪及毛。毛，即须发及身毛也。
平按：“澹渗”《甲乙经》作“渗灌”。
<strong>今妇人生，有余于气，不足于血，以其数脱血也。任冲之脉，不营其口唇，故须不生焉。</strong>
妇人气多血少，任冲少血，故不得营口以生豪毛也。
平按：“今妇人生”，《灵枢》“生”上有“之”字，《甲乙经》无“今”、“生”二字。“数脱”上，《甲乙经》有“月水下”三字；“脱血”下有“任冲并伤”四字；“须”上有“髭”字。
<strong>黄帝曰：士人有其伤于阴，阴气绝而不起，阴不用，然其须不去，其故何也？宫者之所独去，何也？愿闻其故也。</strong>
士人或有自伤其阴，不能复起，然髭须不落。宫刑之法伤者，阴亦不起，何因髭独去之也。
平按：“阴不用”《甲乙经》作“阴不为用”。“宫”《灵枢》、《甲乙经》均作“宦”，下同。按注：“宫刑之法”，《尚书•吕刑》五刑中有宫刑，即腐刑。“宦”，《说文》训“仕”。《左传》“宦三年矣”，训“学”。虽后世有宦官，惟闻有自宫而为宦者，未尝设有宦刑。“宫刑”二字连称，应以“宫”字为允。
<strong>岐伯曰：宦者去其宗筋，伤其冲脉，血写不复，肉肤内结，口唇不营，故须不生。</strong>
人有去其阴茎，仍有髭须，去其阴核，须必去者，则知阴核并茎为宗筋也。去其宗筋，泻血过多，肤肉结涩，内不营其口，以无其血，故须不生也。
平按：“写”《甲乙经》作“泻”。“肉肤”《灵枢》、《甲乙经》作“皮肤”；“口唇”均作“唇口”。“须”上，《甲乙经》有“髭”字。
<strong>黄帝曰：其病天宫者，未尝被伤，不脱于血，然其须不生，其故何也？岐伯曰：此故天之所不足也，其任冲不盛，宗筋不成，有气无血，口唇不荣，故须不生。</strong>
人有天然形者，未尝被伤，其血不脱而须不生者，此以天然不足于血，宗筋不成，故须不生也。
平按：“其病”《灵枢》作“有病”。注“天然形”，袁刻“形作刑”。
<strong>黄帝曰：善哉乎！圣人之通万物也，若日月之光影，音声之鼓响，闻其音而知其形，其非夫子，孰能明万物之精？</strong>
见表而知里，睹微而识者，瞻日月而见光影，听音声而解鼓响，闻五声而通万形，察五色而辨血气者，非岐伯至圣，通万物之精，敦能若此也？
<strong>是故圣人视其真色，黄赤者多热气，青、白者少热气，黑色者多血少气。</strong>
表内不误，故曰真色。黄赤，太阳、阳明之色，故多热也。青、白，少阳、阳明之色，故少热也。黑为阴色，故多血少气也。
平按：“真色”《灵枢》作“颜色”。
<strong>美眉者太阳多血，通鬒极发者少阳多血，美须者阳明多血，此其时然也。</strong>
太阳之血营眉，故美眉之人，即知太阳多血。少阳之血营通鬒，故少阳行处通鬒多，则知少阳多血也。通鬒，颊上毛也。须美者则知阳明多血，须谓颐下毛也。乃是其见眉须，则知血气多少也。
平按：“通鬒极发”《灵枢》、《甲乙经》作“通髯极发”。注“乃是其见眉须”，袁刻脱“其须”二字。
<strong>夫人之常数，太阳常多血少气，少阳常多气少血，阳明常多血气，厥阴常多气少血，少阴常多血少气，太阴常多血气，此天之常数也。</strong>
手足少阴、太阳多血少气，以阴多阳少也。手足厥阴、少阳多气少血，以阳多阴少也。手足太阴、阳明多血气，以阴阳俱多谷气故也。此又授人血气多少之常数也。
平按：“阳明常多血气”《灵枢》、《甲乙经》作“多血多气”，袁刻作“多血少气”。“太阴常多血气”《灵枢》作“常多血少气”。
冲脉
平按：此篇自篇首至“孰能导之”，见《灵枢》卷六第三十八《逆顺肥瘦篇》，又见《甲乙经》卷二第二。自“黄帝曰：愿闻人之五脏”至末，见《素问》卷二十一第三十九《举痛论篇》。
<strong>黄帝曰：脉行之逆顺奈何？</strong>
血气相注，如环无端，未知行身逆顺如何也。
<strong>岐伯曰：手之三阴，从脏起手；</strong>
夫冲脉亦起于胞中，上行循腹而络唇口，故经曰：任脉、冲脉，皆起于胞中，上络唇口。是为冲脉上行与任脉同。《素问》冲脉起于关元，随腹直上。吕广注《八十一难》本云：冲脉起于关元，随腹里直上，至咽喉中。皇甫谧录《素问》云：冲脉起于气街，并阳明之经，侠脐上行，至胸中而散。此是《八十一难》说，检《素问》无文①，或可出于别本。气街近在关元之下，冲脉气街即入关元上行，虽不言至咽，其义亦同也。《素问》又云：“冲脉与阳明宗筋会于气街。”即冲脉与阳明宗筋会气街已，并阳明之经而上，其义不异也。《九卷经》又云：冲脉者，十二经之海也，与少阴之本②络，起于肾下，出于气街，循阴股内廉，邪③入腘中，循胫骨内廉，并少阴之经，下入内踝之后，入足下；其别者，邪入踝，出属、跗上，入大指之间，注诸络以温足胫，此脉之常动者也。前云冲脉十二经海，黄帝谓跗上动者为足少阴，岐伯别之以为冲脉常动。前云上络唇口，此云上出颃颡。此云注少阴大络出气街，前云起于肾下出气街。此云下至内踝之属而别，前云入内踝之后入足下。前去出属跗上入大指间，此云出跗属下循跗入大指间。其义并同也。冲，壮盛貌。其脉起于脐下，一道下行入足指间，一道上行络于唇口，其气壮盛，故曰冲脉也。脉从身出向四肢为顺，从四肢上身为逆也。脏，谓心、肺。心、肺在内，故为阴也。心、肺之阴，起于三脉向手，故曰手之三阴从脏走手。此为从阴之阳，终为阳中之阴也。
平按：“起”《灵枢》、《甲乙经》均作“走”。注“上行循腹”，袁刻脱“行”字；“至咽喉中”，袁刻脱“中”字；“注少阴大络”，袁刻脱“注”字；“出气街”，袁刻脱“出”字；“冲，壮盛貌”，袁刻作“则冲，壮兴盛”；“上身为逆”袁刻“身”作“行”。
①人卫本注曰：今通行本《素问•骨空论》有此文，唯“阳明”作“少阴”，新校正云：“按《难经》、《甲乙经》作阳明。”
②“本”，人卫注曰：应据《灵枢•动输篇》改为“大”，与后文“此云注少阴大络出气街”相合。《素问•骨空论》王注引《针经》文，无此字。
③“邪”，通“斜”。下“邪”字同。
<strong>手之三阳，从手走头；</strong>
手之三阴之脉，从脏受得血气，流极手指端已，变而为阳，名手三阳，从手上头，此为从阳之阳，终为阳中之阳者也。
平按：“至”《灵枢》、《甲乙经》作“走”。
<strong>足之三阳，从头走足；</strong>
手之三阳至头，曲屈向足，至足指端，从阳之阴，终为阴中之阳也。
平按：“头”《甲乙经》作“项”。
<strong>足之三阴，从足走腹。</strong>
足之三阳下行至足指极已，变而生足之三阴，上至胸腹，从阴之阴，终为阴中之阴也。复从脏走手，如环无端。
<strong>黄帝曰：少阴之脉独下行何也？</strong>
足之三阴从足上行，常见跗上动脉，谓是足少阴下行动脉，故致斯问也。
平按：注“足少阴”，“少”字袁刻误作“三”。
<strong>岐伯曰：不然。</strong>
脐下肾间动气，人之生命，是十二经脉根本。此冲脉血海，是五脏六腑十二经脉之海也，渗于诸阳，灌于诸精，故五脏六腑皆禀而有之，则是脐下动气在于胞也。冲脉起于胞中，为经脉海，当知冲脉从动气生，上下行者为冲脉也。其下行者，虽注少阴大络下行，然为是少阴脉，故曰不然也。
平按：注“根本”，“本”字袁刻作“者”；又“冲脉起于胞中”至“从动气生”，袁刻脱此十八字。
<strong>夫冲脉者，五脏六腑之海也，五脏六腑皆禀焉。其上者，出于颃颡，渗诸阳，灌诸精；</strong>
冲脉，气渗诸阳，血灌诸精。精者，目中五脏之精。
平按：“精”《甲乙经》作“阴”。
<strong>其下者，注少阴之大络，出之于气街，循阴股内廉，入腘中，伏行骨内，下至内踝之属而别；其下者，并于少阴之经，渗三阴；其前者，伏行出跗属，下循跗入大指间，渗诸络而温肌肉，故别络结则跗上不动，不动则厥，厥则寒矣。</strong>
胫骨与跗骨相连之处曰属也。至此分为二道：一道后而下者，并少阴经，循于小络，渗入三阴之中；其前而下者，至跗属，循跗下入大指间，渗入诸阳络，温于足胫肌肉。故冲脉之络，结约不通，则跗上冲脉不动，不动则卫气不行，失逆名厥，故足寒也。
平按：“气街”《甲乙经》作“气冲”；“入腘中”《甲乙经》作“斜入腘中”。“”《灵枢》作“骭”，《甲乙经》作“髀”。“内踝之属”《灵枢》、《甲乙经》“属”上有“后”字。“并于少阴”，“并”《甲乙经》作“至”。“三阴”上原脱“渗”字，据本注补入。“跗属”《甲乙经》作“属跗”。“则跗上不动”，袁刻脱“上”字。又注“卫气”袁刻作“冲气”。
<strong>黄帝曰：何以明之？</strong>
帝谓少阴下行至跗常动，岐伯乃言冲脉下行至跗上常动者，未知以何明之令人知也。
<strong>岐伯曰：以言噵之，切而验之，其非必动，然后乃可以明逆顺之行也。</strong>
欲知冲脉下行常动非少阴者，凡有二法：一则以言谈噵冲脉少阴有动不动，二则以手切按，上动者为冲脉，不动者为少阴。少阴逆而上行，冲脉顺而下行，则逆顺明也。
平按：“以言”《灵枢》作“五官”二字。“噵”《灵枢》作“导”，道藏本《灵枢》作“噵”，《甲乙经》作“道”。
<strong>黄帝曰：窘乎哉！圣人之为道也。明于日月，彻于豪厘，其非夫子，孰能噵之？</strong>
窘，急也。圣人知慧通达之明于日月，故能彻照豪厘之微，如此非岐伯之鉴，谁能言也？
平按：“彻”《灵枢》作“微”。
<strong>黄帝曰：愿闻人之五脏卒痛，何气使然？或动喘应手者奈何？岐伯对曰：寒气客于冲</strong>
脉，冲脉起于关元，随腹直上，则脉不通，则气因之，故喘动应手矣。
平按：“动喘”《素问》作“喘动”；“直上”二字下，《素问》有“寒气客”三字；“脉不通”下，《素问》复有“脉不通”三字。
阴阳维脉
平按：此篇见《素问》卷十一第四十一《刺腰痛篇》，又见《甲乙经》卷九第八。
<strong>阳维之脉，令人腰痛，痛上弗然脉肿，刺阳维之脉，脉与太阳合腨下间，上地一尺所。飞阳之脉，在内踝上二寸，太阴之前，与阴维会。</strong>
《八十一难》云：阳维起于诸脉之会，则诸阳脉会也；阴维起于诸阴之交，则三阴交也。阳维维于阳，纲维诸阳之脉也；阴维维于阴，纲维诸阴之脉也。阴阳不能相维，则伥然失志，不能自持，阳不维于阳，阴不维于阴也。阳维阴维绮络于身，溢蓄不能还流溉灌，诸经血脉隆盛，溢入八脉而不还也。腨下间上地一尺所，即阳交穴，阳维郄也。阴维会即筑宾穴，阴维郄也。
平按：《素问》、《甲乙经》“弗然脉肿”作“怫然肿”；“上地”作“去地”。《素问》“二寸”作“五寸”。《素问》、《甲乙经》“太阴”作“少阴”；“阴维会”作“阴维之会”。
经脉标本
平按：此篇见《灵枢》卷八第五十二《卫气篇》，又见《甲乙经》卷二第四。
<strong>黄帝曰：五脏者，所以藏精神魂魄也。</strong>
肾藏精也，心藏神也，肝藏魂也，肺藏魄也。脾藏意智为五脏本，所以不论也。
<strong>六腑者，所以受水谷而行化物者也。</strong>
胆之腑，唯受所化木精汁三合，不能化物也，今就多者为言耳。
平按：“行化”《甲乙经》无“行”字。
<strong>其气内入于五脏，而外络肢节。</strong>
六腑谷气，化为血气，内即入于五脏，资其血气，外则行于分肉，经络肢节也。
平按：“入于”二字《灵枢》作“干”，《甲乙经》作“循”。
<strong>其浮气之不循经者，为卫气；其精气之行于经者，为营气。</strong>
六腑所受水谷，变化为气，凡有二别：起胃上口，其悍气浮而行者，不入经脉之中，昼从于目，行于四肢分肉之间二十五周，夜行五脏二十五周，一日一夜行五十周，以卫于身，故曰卫气；其谷之精气，起于中焦，亦并胃上口行于脉中，一日一夜亦五十周，以营于身，故曰营气也。
<strong>阴阳相随，外内相贯，如环之无端，混乎孰能穷之？</strong>
浮气为阳为卫，随阴从外贯内；精气为阴为营，随阳从内贯外也。阴阳相贯成和，莫知终始，故如环无端也。
平按：“混乎”《灵枢》、《甲乙经》作“亭亭淳淳乎”。
<strong>然其分别阴阳，皆有标本虚实所离之处。</strong>
夫阴阳之气在于身也，即有标有本，有虚有实，有所历之处也。
<strong>能别阴阳十二经者，知病之所生。</strong>
十二经脉有阴有阳，能知十二经脉标本所在，则知邪入病生所由也。
<strong>知候虚实之所在者，能得病之高下。</strong>
十二经脉，上实下虚病在下，下实上虚病在其上，虚实为病，高下可知也。
平按：《灵枢》、《甲乙经》无“知”字。
<strong>知六腑之气街者，能解经结契绍于门户。</strong>
街，六腑气行要道也。门户，输穴也。六腑，阳也。能知六腑气行要道，即能挈继输穴门户解结者也。绍，继也。
平按：“解”上，《灵枢》、《甲乙经》有“知”字。“经结挈”《灵枢》作“结契”二字，《甲乙经》作“结”，无“经挈”二字。
<strong>能知虚实之坚耎者，知补泻之所在。</strong>
知虚为耎，知实为坚，即能泻坚补耎也。耎，而免反，柔也。
平按：《甲乙经》无“能”字。“实”《灵枢》作“石”。“耎”《灵枢》作“软”，《甲乙经》作“濡”。
<strong>能知六经标本者，可以无惑于天下。</strong>
三阴三阳，故曰六经也。标本则根条。知六经脉根条，则天下皆同，所以不惑者也。
<strong>岐伯曰：博哉圣帝之论！臣请尽意悉言之。</strong>
赞帝所知极物之理也。尽意，欲穷所知也。悉言，欲极其理也。
平按：《甲乙经》无“尽意”二字。
<strong>足太阳之本，在跟以上五寸中，标在两缓命门。命门者，目也。</strong>
血气所出，皆从脏腑而起，今六经之本皆在四肢，其标在掖肝输以上，何也？然气生虽从腑脏为根，末在四肢，比天生物，流气从天，根成地也。跟上五寸，当承筋下，足跟上，是足太阳脉为根之处也。其末行于天柱，至二目内眦，以为标末也。肾为命门，上通太阳于目，故目为命门。缓，大也，命门为大故也。
平按：“缓”《灵枢》、《甲乙经》作“络”。
<strong>足少阳之本，在窍阴之间，标在窗笼之前。窗笼者，耳也。</strong>
足少阳脉为根在窍阴，其末上出天窗，支入耳中，出走耳前，即在窗笼之前也。以耳为身窗舍，笼，音聋，故曰窗笼也。
<strong>足阳明之本，在厉兑，标在人迎颊下，上侠颃颡。</strong>
足阳明之为根厉兑，其末上至人迎颊下也。
平按：《甲乙经》“颊下，上侠”作“上侠”二字，《灵枢》无“下”、“上”二字。
足太阴之本，在中封前上四寸之中，标在背输与舌本。足太阴脉出足大指端内侧，行于内踝下微前商邱，上于内踝，近于中封。中封虽是厥阴所行，太阴为根，此中封之前四寸之中也。末在背第十一椎两箱一寸半脾输，及连舌本，散在舌下也。
平按：《甲乙经》无“上”字。“输”《灵枢》、《甲乙经》均作“腧”，下同，不再举。又按：《灵枢》“足阳明”、“足太阴”两段在“足厥阴”后。
<strong>足少阴之本，在内踝下二寸中，标在背腧与舌下两脉。</strong>
足少阴脉起小指下，邪起趣足心，至内踝下二寸为根也。末在背第四椎两箱一寸半肾输，及循喉咙，侠舌本也。
平按：“二寸”《灵枢》、《甲乙经》作“上三寸”。注“第四椎”，据本书《气穴篇》及《灵枢•背腧篇》，应作“第十四椎”。“一寸半”袁刻误作“一尺半”。又按：《甲乙经》“足少阴”一段在“足少阳”前。
<strong>足厥阴之本，在行间上五寸所，标在背输。</strong>
足厥阴脉起于大指丛毛之上，行大指歧内行间上五寸之中为根也。末在背第九椎两箱一寸半肝输也。
平按：《甲乙经》“足厥阴”一段在“足太阴”前。
<strong>手太阳之本，在外踝之后，标在命门之上三寸。</strong>
手太阳脉起于小指之端，循手外侧上腕，出外踝之后为根也。手腕之处，当大指者为内踝，当小指者为外踝也。其末在目上三寸也。
平按：“三寸”《灵枢》、《甲乙经》均作“一寸”。
<strong>手少阳之本，在小指、次指之间上二寸，标在耳后上角下外眦。</strong>
手少阳脉起于小指、次指之端，上出两指间上二寸之中为根也。末在耳后完骨、枕骨下，发际上，出耳上角，下至外眦也。
平按：“二寸”《甲乙经》作“三寸”。注“出两指间”，“出”字袁刻作“在”。
<strong>手阳明之本，在肘骨中上至别阳，标在颊下合于钳上。</strong>
手阳明脉起大指、次指之端，循指上廉至肘外廉骨中，上至背腨，背腨手阳明络，名曰别阳，以下至肘骨中，为手阳明本也。末在颊下一寸，人迎后，扶突上，名为钳。钳，颈铁也，当此铁处，名为钳上。渠廉反。
平按：“颊”《灵枢》作“颜”，《甲乙经》作“腋”。
<strong>手太阴之本，在寸口之中，标在掖内动脉。</strong>
手太阴脉出大指、次指之端，上至寸口为根也。末在掖下天府动脉也。
平按：“掖”《灵枢》、《甲乙经》作“腋”。“内动脉”《灵枢》“脉”作“也”，《甲乙经》“内”上有“下”字。
<strong>手少阴之本，在兑骨之端，标在背输。</strong>
手少阴脉出于手小指之端，上至腕后兑骨之端神门穴为根也。末在于背第五椎下两傍一寸半心输。问曰：少阴无输，何以此中有输？答曰：少阴无输，谓无五行五输，不言无背输也，故此中有背输也。若依《明堂》少阴有五输，如别所解也。
平按：“兑”《灵枢》作“锐”。注“末在于背”，袁刻脱“于”字。“答曰：少阴无输”，袁刻“无”作“天”。
<strong>手心主之本，在掌后两筋之间二寸中，标在掖下三寸。</strong>
手心主脉出中指之端，上行至于掌后两筋之间，间使上下二寸之中为根也。末在掖下三寸天池也。
平按：《甲乙经》无“二寸中”三字。《灵枢》“掖”下，重“下”字。
<strong>凡候此者，下虚则厥，下盛则热痛；上虚则眩，上盛则热痛。</strong>
此，谓本标也。下则本也，标即上也。诸本阳虚者，手足皆冷为寒厥；诸本阳盛，则手足热痛为热厥也。诸标阴虚，则为眩冒；诸标阴盛，则头项热痛也。
平按：《甲乙经》“下虚”上有“主”字。“下盛则热痛”《灵枢》、《甲乙》均无“痛”字。
<strong>故实者绝而止之，虚者引而起之。</strong>
阴阳盛实，绝泻止其盛也。阴阳虚者，引气而补起也。
平按：“实”《灵枢》作“石”。
<strong>请言气街：</strong>
街，道也。补泻之法，须依血气之道，故请言之也。
<strong>胸气有街，腹气有街，头气有街，胻气有街。</strong>
胸、腹、头、胻四种，身之要也。四处气行之道，谓之街也。
平按：“胻”《灵枢》作“胫”，《甲乙经》作“”。
<strong>故气在头者，止之于脑，</strong>
脑为头气之街，故头有气，止百会也。
平按：“止”《甲乙经》作“上”，下同。
<strong>气在胸者，止之膺与背输。</strong>
膺中肺输，为胸气之街，故胸中有气，取此二输也。
平按：《甲乙经》“胸”下有“中”字。
<strong>气在腹者，止之于背输与冲脉于脐左右之动者。</strong>
脾输及脐左右冲脉，以为腹气之街，若腹中有气，取此二输也。
平按：“动”下《灵枢》、《甲乙经》有“脉”字。
<strong>气在胻者，止之于气街与承山踝上下。</strong>
三阴气街，并与承山至踝上下，以为胻气之街，若胻有气，取此三处也。
平按：“上下”《灵枢》、《甲乙经》作“上以下”。
<strong>取此者用豪针，</strong>
取此四街之气，宜用第七豪针也。
平按：注“四街”，袁刻误作“四时”。
<strong>必先按而在久，应于手，乃刺而予之。</strong>
刺气街法也，皆须按之良久，或手下痛，或手下脉动应手知已，然后予行补泻之。
平按：“在久”二字《甲乙经》作“久存之”三字。注“或手下痛”，袁刻脱“手”字；“或手下脉动”，袁刻作“动脉”。
<strong>所治者，谓头痛眩，腹中痛满暴胀，</strong>
头痛眩仆，可止之于脑，头气街也。腹中痛等，取之于胸及腹气街也。
平按：“治”《甲乙经》作“刺”。“腹中痛满”《灵枢》、《甲乙经》作“腹痛中满”。
<strong>及有新积痛可移者，易已也；积不痛者，难已也。</strong>
胸腹之中有积病而可移者，易已；积而不痛，不可移者，难已也。
平按：“积痛”，“痛”字《甲乙经》无。
经脉根结
平按：此篇见《灵枢》卷二第五《根结篇》，又见《甲乙经》卷二第五。
岐伯曰：天地相感，寒暖相移，阴阳之道，孰少孰多？推前后皆有其问，此中义例须说，岐伯即亦不待于问也。二仪之气交泰，故曰相感。阴盛移为阳，阳盛移为阴，故阴阳之气不可偏为多少也。
平按：“暖”《灵枢》作“暖”，《甲乙经》作“热”。注“岐伯”二字，袁刻脱。
<strong>阴道偶而阳道奇，</strong>
阳为天道，其数奇也；阴为地道，其数偶也。
<strong>发于春夏，阴气少而阳气多，阴阳不调，何补何泻？</strong>
有病发于春夏，春夏阳多阴少，是为阴阳不调，若为补泻也？
<strong>发于秋冬，阳气少而阴气多，阴气盛而阳气衰，故茎叶枯槁，湿雨下，阴阳相移，何补何泻？</strong>
有病发于秋冬，秋冬阴多阳少，阳气衰故茎叶枯槁，阴气盛故津液根，是亦阴阳相移，多少不同，若为补泻也？
平按：“湿而下”《灵枢》、《甲乙经》作“湿雨下归”。考“”与“浸”同，渍也。
<strong>奇邪离经，不可胜数，</strong>
风寒暑湿，百端奇异，侵经络为病，万类千殊，故不可胜数也。离，历也。
<strong>不知根结五脏六腑，折关败枢开阖而走，阴阳大失，不可复取。</strong>
根，本也。结，系也。人之不知根结是脏腑之要，故邪离经脉，折太阳骨节关，亦败少阳筋骨维枢，及开阳明之阖，胃及太阳气有失泄也。良以不知根结，令关枢阖不得有守，故阴阳失于纲纪，病成不可复取也。
平按：注“骨节关”，“关”字袁刻误作“开”。又“关枢阖”袁刻误作“开枢阖”。
<strong>九针之要，在于终始，故知终始，一言而毕，不知终始，针道绝灭。</strong>
终始，根结也。知根结之言，即一言也。
平按：“要”字上，《灵枢》有“玄”字。“故知”《灵枢》作“故能知”，《甲乙经》作“能知”；“绝灭”《灵枢》作“咸绝”，《甲乙经》作“绝矣”。
<strong>太阳根于至阴，结于命门。</strong>
此太阳根结与标本同，唯从至阴上跟上五寸为本有异耳。
平按：“命门”下，《灵枢》、《甲乙经》有“命门者目也”五字。
<strong>阳明根于厉兑，结于颡大。颡大者，钳耳也。</strong>
此与标本终始同也。
平按：“颡大”《甲乙经》作“颃颡”。
<strong>少阳根于窍阴，结于窗笼。</strong>
亦与标本同也。
平按：“窗笼”下，《灵枢》有“窗笼者耳中也”六字，《甲乙经》同，惟无“中”字。
<strong>太阳为关，阳明为阖，少阳为枢。</strong>
三阴三阳之身为门，营卫身也。门有三种：一者门关，比之太阳；二者门扉，比之阳明；三者门枢，比之少阳也。
平按：“为关”《灵枢》、《甲乙经》均作“为开”，说见前《阴阳合篇》。注“身”上所缺二字，谨拟作“脉于”二字。
<strong>关折则肉节殰而暴疾起矣，故暴病者取之太阳，视有余不足。殰者，肉宛燋而弱。</strong>
太阳主骨气为关，故骨气折，肉节内败。殰，音独，胎生内败曰殰。肉节内败，故暴病起。暴病起者，则知太阳关折，所以调太阳也。
平按：“殰”《灵枢》作“渎”，《甲乙经》作“溃缓”二字。“肉宛燋”《灵枢》作“皮肉宛膲”，《甲乙经》作“皮肉缓膲”。注“骨气折”下，袁刻脱“肉节内败”四字。
<strong>阖折则气无所止息而痿疾起矣，故痿疾者取之阳明，视有余不足。</strong>
阳明主肉主气，故肉气折损，则正气不能禁用，即身痿厥，痿而不收，则知阳明阖折也。
平按：“疾”《甲乙经》作“病”。
<strong>无所止息者，谓真气稽留，邪气居之。</strong>
能止气不泄，能行气滋息者，真气之要也。阳明阖折，则真气稽留不用，故邪气居之，痿疾起也。
平按：注“要”下，别本有“用”字。
<strong>枢折则骨繇而不安于地，故骨繇者取之少阳，视有余不足。</strong>
少阳主筋，筋以约束骨节。骨节气弛，无所约束，故骨摇。骨摇，则知少阳枢折也。
平按：《甲乙经》“繇”作“摇”；“不安”作“不能安”。
<strong>骨繇者，节缓而不收。所谓骨繇者，摇也，当竅其本。</strong>
骨节缓而摇动。竅，音核。诊候研竅，得其病源，然后取之也。
平按：“不收”下，《甲乙经》有“者”字，无“骨繇者”及“所谓骨繇者摇也”十字。“竅”，《灵枢》作“穷”。
<strong>太阴根于隐白，结于太仓。</strong>
隐白，足大指端。太仓，在中管穴，与标本不同。
平按：“隐白”《甲乙经》作“阴白”，恐误。注“中管”上所缺一字，袁刻作“脘”，按：中管穴，本书作中管，《甲乙经》作中脘，即太仓穴，在上脘下一寸，居心蔽骨与脐之中，乃任脉腹自鸠尾十五穴之一，谨拟作“腹”。
<strong>少阴根于涌泉，结于廉泉。</strong>
少阴先出涌泉为根，行至踝下二寸中为本，上行至结喉上廉泉为结，上至舌本及肾输为标，有此不同也。
平按：“涌”《灵枢》、《甲乙经》作“湧”。注“上至舌本”，袁刻“上”作“止”。
<strong>厥阴根于太敦，结于玉英，络于膻中。</strong>
厥阴先出大敦为根，行至行间上五寸所为本，行至玉英膻中为结，后至肝输为标，有此不同也。
平按：“终”《灵枢》、《甲乙经》作“络”。“厥阴”一段《甲乙经》在“少阴”之前。
<strong>太阴为关，厥阴为阖，少阴为枢。</strong>
门有二种，有内门外门，三阴为内门，三阳为外门。内门关者，谓是太阴；内门阖者，谓是厥阴；内门枢者，谓是少阴也。
平按：“关”《灵枢》、《甲乙经》作“开”，下同，说见前。
<strong>关折则仓廪无所输鬲洞者，取之太阴，视有余不足，故关折者气不足而生病。</strong>
太阴主水谷以资身肉，太阴脉气关折，则水谷无由得行，故曰仓无输也。以无所输，膈气虚弱，洞泄无禁，故气不足而生病也。
平按：《灵枢》、《甲乙经》“鬲”作“膈”；“洞”下复有“膈洞”二字。
<strong>阖折则气施而喜悲，悲者取之厥阴，视有余不足。</strong>
厥阴主筋，厥阴筋气缓纵，则无禁喜悲。
平按：“施”《灵枢》作“绝”，《甲乙经》作“弛”。“喜”《甲乙经》作“善”。
<strong>枢折则脉有所结而不通，不通者取之少阴，视有余不足，有结者皆取之。</strong>
少阴主骨，骨气有损，则少阴之脉不流，故有所结不通。结，即少阴络结也。
平按：“皆取之”下，《灵枢》有“不足”二字。
<strong>足太阳根于至阴，流于京骨，注于昆仑，入于天柱、飞扬也。</strong>
输穴之中，言六阳之脉，流井、荥、输、原、经、合，五行次第至身为极。今此手足六阳，从根至入，流注上行，与《本输》及《明堂流注》有所不同。此中“根”者皆当彼所出，此中“流”者皆当彼所过，唯手太阳流，不在完骨之过，移当彼经阳谷之行，疑其此经异耳。此中注者皆当彼行，唯足阳明不当解溪之行，移当彼合下陵，亦谓此经异耳。此中入者并与彼不同，六阳之脉皆从手足指端为根，上络行至其别走大络称入。入有二处，一入大络，一道上行至头入诸天柱，唯手足阳明至颈，于前人迎扶突。《流注》以所出为井，此为根者，井为出水之处，故根即井也。天柱，侠项大筋外廉陷中，足太阳之正经也。飞阳在足外踝上七寸，足太阳之大络也。
平按：“流”《灵枢》作“溜”，下同，不再举。注“称入，入”三字，袁刻空三格。
<strong>足少阳根于窍阴，流于丘墟，注于阳辅，入于天容、光明也。</strong>
天容在耳下曲颊后，足少阳正经也。光明在外踝上七寸，足少阳大络也。
平按：“窍阴”《甲乙经》作“窍阳”。
<strong>足阳明根于厉兑，流于冲阳，注于下陵，入于人迎、丰隆也。</strong>
人迎在结喉傍大脉动应手，足阳明正经也。丰隆在足外踝上八寸骭外廉陷者中，足阳明之大络也。
<strong>手太阳根于少泽，流于阳谷，注于少海，入天窗、支正也。</strong>
天窗在曲颊下扶突后动应手陷者中，手太阳之正经也。支正在腕后五寸，手太阳之大络也。
平按：“阳谷”《甲乙经》作“旸谷”。
<strong>手少阳根于关冲，流于阳池，注于支沟，入天牖、外关也。</strong>
天牖在颈，缺盆上，天容后，天柱前，完骨下，发际上，手少阳正经也。外关在腕后三寸空中一寸，手少阳之大络也。
<strong>手阳明根于商阳，流于合谷，注于阳溪，入扶突、偏历也。</strong>
扶突在曲颊下一寸人迎后，手阳明正经也。偏历在腕后三寸，手阳明之大络也。
<strong>此所谓根十二经者，盛络者皆当取之。</strong>
此根入经，唯有六阳；具而论者，更有六阴之脉，言其略耳。此谓根者，皆是三①经，循此十二正经，傍有络脉血之盛者，皆当其部内量而取之。
平按：《灵枢》、《甲乙经》无“根”字。“盛络”《甲乙经》作“络盛”。
①“三”，人卫本注曰：疑“正”之误。
卷第十一输穴
本输
平按：此篇自篇首至末，见《灵枢》卷一第二《本输篇》，自“肺出少商”以下，散见于《甲乙经》卷三第二十四至三十五等篇，惟意义多同，而编次前后，文法繁简有异。自“肺合大肠”至“所合者也”，见《甲乙经》卷一第三。
<strong>黄帝问于岐伯曰：凡刺之道，必通十二经脉之所终始，</strong>
手之三阴，始之于胸，终于手指；手之三阳，始于手指，终之于头。足之三阳，始起于头，终之于足；足之三阴，始起于足，终之于腹。
平按：“经脉”《灵枢》作“经络”。
<strong>络脉之所别起，</strong>
十五络脉，皆从脏腑正经别走相入。
平按：“别起”《灵枢》作“别处”。
<strong>五输之所留止，</strong>
各从井出，留止于合。
平按：《灵枢》无“止”字。
<strong>五脏六腑之所与合，</strong>
五脏六经为里，六腑六经为表，表里合也。
平按：《灵枢》无“五脏”二字。
<strong>四时之所出入，</strong>
秋冬，阳气从皮外入至骨髓，阴气出至皮外；春夏，阴气从皮外入至骨髓，阳气出至皮外。
<strong>五脏之所流行，</strong>
脏腑出于营卫二气，流行于身也。
平按：《灵枢》“脏腑”作“五脏”；“流行”作“溜处”。
<strong>阔数之度，</strong>
营卫所行阔数度量。
<strong>浅深之状，</strong>
络脉为浅，经脉为深。
<strong>高下所至，愿闻其解。</strong>
经脉高上于头，下至于足。此之九义，并请闻之。
<strong>岐伯答曰：请言其次。</strong>
次者，井、荥、输、经、合等阴阳五行次第也。
<strong>肺出少商，少商者，手大指内侧也，为井；</strong>
肺脉从脏而起，出至大指、次指之端；今至大指之端，还入于脏，此依经脉顺行从手逆数之法也。井者，古者以泉源出水之处为井也，掘地得水之后，仍以本为名，故曰井也。人之血气出于四肢，故脉出处以为井也。手足三阴皆以木为井，相生至于水之合也；手足三阳皆以金为井，相生至于土之合也。所谓阴脉出阳，至阴而合；阳脉出阴，至土而合也。
平按：“指”下《灵枢》、《甲乙经》有“端”字；“井”下《灵枢》有“木”字。
<strong>溜于鱼际，鱼际者，手鱼也，为荥；</strong>
腕前大节之后，状若鱼形，故曰手鱼也。脉出少商，溢入鱼际，故为荥也。焉迥反。
<strong>注于太泉，太泉者，鱼后下陷者之中也，为输；</strong>
输，送致聚也。《八十一难》曰：五脏输者，三焦行气之所留止。故肺气与三焦之气送致聚于此处，故名为输也。
平按：“太泉”《灵枢》、《甲乙》作“太渊”，说见前。“下”字，《灵枢》作“一寸”二字；“输”作“腧”，《甲乙》作“俞”，下同，不再举。
<strong>行于经渠，经渠者，寸口之中也，动而不居，为经；</strong>
寸口之中，十二经脉历于渠洫，故曰经渠。居，停也。太阴之脉动于寸口不息，故曰不居。经者，通也，肺气至此常通，故曰经也。
平按：“行于经渠”上，《千金》有“过于列缺为源”六字。
<strong>入于尺泽，尺泽者，肘中之动脉也，为合，手太阴经也。</strong>
如水出井，以至海为合。脉出指井，至此合于本脏之气，故名为合。解余十输，皆仿于此。诸输穴名义，已《明堂》具释也。
<strong>心出中冲，中冲者，手中指之端也，为井；溜于劳宫，劳宫者，掌中中指本节之内间也，为荥；</strong>
《明堂》一名五星也，掌中动脉也。
平按：“心”《甲乙》作“心主”。《灵枢》“井”下有“木”字。
<strong>注于大陵，大陵者，掌后两骨之间方下者也，为输；</strong>[平按：“为输”下，《千金》有“过于内关为源”六字。“两骨之间方下者也”《甲乙》作“两筋间陷者中”。]<strong>行于间使，间使道两筋之间，三寸之中也，有过则至，无过则止，为经；</strong>
方下，陷中也。三寸之中者，三寸之际也。有虚实之过，则气使至此；无过不至，故止也。《明堂》此手心主经下，有手少阴五输，此经所说心不受邪，故手少阴无输也。
平按：“道”上，《灵枢》有“之”字。
<strong>入于曲泽，曲泽者，肘内廉下陷者之中也，屈而得之，为合，手心主经也。肝出太敦，太敦者，足大指之端及三毛之中也，为井；</strong>
足大指端及三毛皆是大敦，厥阴脉井也。
平按：“屈而得之”《甲乙》作“屈肘得之”。“手心主”《灵枢》作“手少阴”。“井”下，《灵枢》有“木”字。
<strong>溜于行间，行间者，大指之间也，为荥；</strong>
《明堂》足厥阴脉动应手也。
平按：《灵枢》“大指”上，有“足”字。
<strong>注于大冲，大冲者，在行间上二寸陷者之中也，为输；</strong>
《明堂》本节后二寸半陷中也。
平按：《灵枢》“行间”上，无“者”、“在”二字。
<strong>行于中封，中封者，在内踝前一寸半陷者中也，使逆则宛，使和则通，摇足而得之，为经；</strong>
气行曰使。宛，不伸也，塞也。《明堂》内踝前一寸，仰足而取之，陷者中。伸足乃得之也。
平按：《千金》“过于中封为源，行于中郄为经。”与此不同。
<strong>入于曲泉，曲泉者，辅骨之下，大筋之上也，屈膝而得之，为合，足厥阴经也。</strong>
《明堂》在膝内辅骨下，大筋上，小筋下，陷中也。
<strong>脾出隐白，隐白者，足大指之端内侧也，为井；溜于太都，大都者，本节之后下陷者之中也，为荥；注于太白，太白者，核骨之下也，为输；</strong>
核骨在大指本节之后，然骨之前高骨是也。核，茎革反。
平按：《灵枢》“井”下有“木”字；“太都”作“大都”。“核”，袁刻误作“腕”，注同。注“核，茎革反”，袁刻无此四字。
<strong>行于商邱，商邱者，内踝下陷者之中也，为经；</strong>
《明堂》足内踝下微前。
平按：“行于商邱”上，《千金》有“过于公孙为源”六字。
<strong>入于阴之陵泉，阴之陵泉者，辅骨之下陷者之中也，屈伸而得之，为合，足太阴经也。</strong>
膝下内侧辅骨下也。
平按：《灵枢》无“屈”字；“太阴”下，无“经”字。
<strong>肾出涌泉，涌泉者，足心也，为井；</strong>
《明堂》一名地冲也。
平按：“涌泉”《灵枢》、《甲乙》作“湧泉”。“井”下，《灵枢》有“木”字。
<strong>溜于然谷，然谷者，然骨之下也，为荥；</strong>
《明堂》一名龙泉，在足内踝前起大骨下陷中。即此大骨为然骨。
<strong>注于太溪，太溪者，内踝之后跟骨之上陷者之中也，为输；</strong>
《明堂》跟骨上动脉也。
平按：《灵枢》“太溪”作“大溪”；“陷”下，无“者之”二字。“为输”下，《千金》有“过于水泉为源”六字。
<strong>行于复留，复留者，上踝二寸，动而不休也，为经；</strong>
《明堂》一名昌阳，一名伏白，足少阴脉，动不休也。
平按：“复留”《甲乙》作“复溜”。“踝”上，《灵枢》、《甲乙》有“内”字。“二寸”下，《甲乙》有“陷者中”三字。
<strong>入于阴谷，阴谷者，辅骨之后，大筋之下，小筋之上也，按之应手，屈膝而得之，为合，足少阴经也。</strong>
《明堂》在膝内辅骨之后。按应手，谓按之手下觉异也。
<strong>膀胱出于至阴，至阴者，足小指之端也，为井；</strong>
《明堂》在足小指外侧，去爪甲角如韭叶也。
平按：《灵枢》“井”下有“金”字。
<strong>溜于通谷，通谷者，本节之前，为荥；</strong>
《明堂》通谷者，小指外侧，本节前陷中也。
平按：“前”下，《灵枢》有“外侧也”三字。
<strong>注于束骨，束骨者，本节之后也，为输；</strong>
《明堂》在足小指外侧，本节后陷中也。
平按：“后”下，《灵枢》有“陷者中”三字。
<strong>过于京骨，京骨者，外踝之下也，为原；</strong>
脐下动气者，人之生命，十二经之根本也，故名曰原。三焦者，原气之别使，主行三气，经营五脏六腑。故原者，三焦之尊称也，是以五脏六腑皆有原也。肺之原出大泉，心之原出大陵也，肝之原出大冲，脾之原出太白，肾之原出大溪，手少阴经原出神门掌后兑骨之端。此皆以输为原者，以输是三焦所行之气留止处也。六腑原者，胆原出邱虚，胃原出冲阳，大肠原出合骨，小肠原出完骨，膀胱原出京骨，三焦原出阳池。六腑者阳也，三焦行于诸阳，故置一输名原，不应五时也。所以腑有六输，亦与三焦共一气也。
平按：“外踝”《灵枢》作“外侧大骨”字。“原”《千金》作“源”，下同。
<strong>行于昆仑，昆仑者，在外踝之后，跟骨之上也，为经；入于委中，委中者，腘中也，为合，委而取之，足太阳经也。</strong>
《明堂》在腘中央约文中动脉也。
平按：“之上”下，《甲乙》有“陷中细脉动应手”七字。《灵枢》“腘中也”，“也”作“央”；“太阳”下，无“经”字。
<strong>胆出于窍阴，窍阴者，足小指次指之端也，为井；</strong>
《明堂》足小指、次指端，去爪甲角如韭叶。
平按：“井”下，《灵枢》有“金”字。
<strong>溜于侠溪，侠溪者，小指、次指之间也，为荥；</strong>
《明堂》小指、次指歧骨间本节前陷中。
平按：“小指”上，《灵枢》有“足”字。
<strong>注于临泣，临泣者，上行一寸半陷者中也，为输；</strong>
《明堂》在足小指、次指本节皮间陷者中，去侠溪一寸半也。
平按：注“皮间”《甲乙》作“后间”。
<strong>过于邱墟，邱墟者，外踝之下陷者之中也，为原；</strong>
《明堂》外踝下如前陷者中，去临泣三寸也。
平按：“虚”《灵枢》、《甲乙》作“墟”。“下陷”上，《灵枢》有“前”字。注“去临泣三寸”，《甲乙》作“去临泣一寸”。
<strong>行于阳辅，阳辅者，外踝之上，辅骨之前，及绝骨之端也，为经；</strong>
《明堂》无“及”，及即两处也。
平按：“辅骨”上，《甲乙》有“四寸”二字。“端”下，《甲乙》有“如前三分，去邱虚七寸”九字。
<strong>入于阳之陵泉，阳之陵泉者，外①膝外陷者中也，为合，伸足而得之，足少阳经也。</strong>
《明堂》在膝下外廉也。
平按：《灵枢》“外膝”作“在膝”；“伸”下，无“足”字。
①“外”，萧本误。仁和寺本及《灵枢》均作“在”。
<strong>胃出于厉兑，厉兑者，足大指之内，次指之端也，为井；</strong>
《明堂》去爪甲角如韭叶也。
平按：“井”下，《灵枢》有“金”字。
<strong>溜于内庭，内庭者，次指外间陷者中也，为荥；</strong>
《明堂》足大指、次指外间也。
平按：“外间”下，《灵枢》无“陷者中”三字。
<strong>注于陷谷，陷谷者，中指内间上行二寸陷者之中也，为输；</strong>
《明堂》足大指、次指外间本节皮陷者中，去内庭二寸也。
平按：“陷谷者”下，《灵枢》有“上”字。注“皮”字，《甲乙》作“后”。
<strong>过于冲阳，冲阳者，足跗上五寸陷者中也，为原，摇足而得之；</strong>
《明堂》一名会原，足跗上五寸骨间动脉上，去陷谷三寸也。
平按：“跗”《甲乙》作“趺”。
<strong>行于解溪，解溪者，上冲阳一寸半陷者中也，为经；</strong>
《明堂》冲阳后一寸半腕上也。
<strong>入于下陵，下陵者，膝下三寸，胻外三里也，为合；复下三寸，为巨虚上廉也，复下三寸，为巨虚下廉也，大肠属上，小肠属下，足阳明胃脉也，大肠、小肠皆属于此，足阳明经也。</strong>
人膝如陵，陵下三寸，一寸为一里也。三里以下，三寸之下上下处，上际为上廉，下际为下廉。以在胻骨外侧，故名为廉。足阳明脉行此虚中，大肠之气在上廉中与阳明合，小肠之气在下廉中与阳明合，故曰大肠属上，小肠属下也。
平按：《灵枢》“胻”下有“骨”字；上“复下”二字下，有“三里”二字；下“复下”二字下，有“上廉”二字；“皆属于此”作“皆属于胃”。
<strong>三焦者，上合于手少阳，出于关冲，关冲者，手小指、次指之端也，为井；溜于液门，液门者，小指之间也，为荥；注于中渚，中渚者，本节之后也，为输；过于阳池，阳池者，在腕上陷者之中也，为原；</strong>
阳池，《明堂》一名别阳，在手表腕上陷中也。
平按：《灵枢》“井”下有“金”字；“掖”作“液”，《甲乙》作“腋”。“之间”上，《灵枢》有“次指”二字；“之后”下，有“陷中者”三字。
<strong>行于支沟，支沟者，腕上三寸两骨间陷者中也，为经；入于天井，天井者，在肘外大骨之上陷者中也，为合，屈肘而得之。</strong>
《明堂》在肘外大骨之后，肘后一寸两筋间陷中也。
平按：《灵枢》“腕上”作“上腕”；“而得之”作“乃得之”。
<strong>三焦下输，在于足太阳之前，少阳之后，出于腘中外廉，名曰委阳，此太阳之络也。手少阳经也。</strong>
上焦如雾，中焦如沤，下焦如渎，此三焦之气上下皆通，故上输在背第十三椎下两傍各一寸半，下输在此太阳之间②出腘外廉足太阳络。三焦下行气聚之处，故曰下输也。
平按：《灵枢》“足太阳”作“足大指”。
②“之间”，人卫本注曰：据经文，此前疑脱“少阳”二字。
<strong>足三焦者，太阳之所将，太阳之别也，上踝五寸，而别入贯腨肠，出于委阳，并太阳之正，入络膀胱下焦，</strong>
腨，遄免反，腓肠也。肾间动气，足太阳将原气，别使三焦之气，出足外侧大骨下赤白肉际陷中为原，上踝五寸，别入贯腨肠，出委阳，并太阳之正，入腹络膀胱，下焦即膀
胱也。原气太阳络于膀胱，节约膀胱，使溲便调也。以此三焦原气行足，故名足三焦也。
平按：《灵枢》“三焦”上无“足”字；“太阳之所将”作“少阳、太阴之所将”，注云：“一本作太阳。”
<strong>盛则闭，虚则遗溺，遗溺则补，闭则泻。小肠上合于手太阳，出于少泽，少泽者，小指之端也，为井；</strong>
《明堂》一名少吉，去爪甲下一分陷中。
平按：《灵枢》“盛”作“实”；“小肠”上有“手太阳”三字；“井”下有“金”字。
<strong>溜于前谷，前谷者，手小指本节之前陷者中也，为荥；</strong>
《明堂》在手小指外侧中也。
平按：“小指”《灵枢》作“外廉”。
<strong>注于后溪，后溪者，本节之后也，为输；</strong>
《明堂》在手小指外侧本节后陷中也。
平按：“本节”上，《灵枢》有“在手外侧”四字。
<strong>过于完骨，完骨者，在手外侧腕骨之前也，为原；</strong>
《明堂》在手外侧腕前起骨下陷中。即此起骨为腕骨，此经名完骨。胡端反。
平按：“完骨”《灵枢》、《甲乙》作“腕骨”。
<strong>行于阳谷，阳谷者，在兑骨之下陷者中也，为经；</strong>
《明堂》在手外侧腕中兑骨之下也。
平按：“兑”《灵枢》作“锐”。
<strong>入于小海，小海者，在肘内大骨之外，去肘端半寸陷者之中也，伸臂而得之，为合，手太阳经也。</strong>
《明堂》屈肘乃得之。
平按：《灵枢》“端”上无“肘”字。
<strong>大肠上合于手阳明，出于商阳，商阳者，大指、次指之端也，为井；</strong>
《明堂》一名而明，一名绝阳，大指、次指内侧，去爪甲角如韭叶也。
平按：《灵枢》“井”下有“金”字。
<strong>溜于二间，二间在本节之前，为荥；</strong>
《明堂》二间在手大指、次指本节前内侧陷中也。
平按：“为荥”上，《灵枢》作“溜于本节之前二间”八字。
<strong>注于三间，三间在本节之后，为输；</strong>
《明堂》一名少谷，在手大指、次指本节后内侧陷中也。
平按：此节《灵枢》作“注于本节之后，三间为输”。
<strong>过于合谷，合谷者，在大指之间也，为原；</strong>
《明堂》一名虎口，在大指歧骨间也。
平按：“大指”下，《灵枢》有“歧骨”二字。
<strong>行于阳溪，阳溪者，在两筋之间陷者中，为经；</strong>
《明堂》一名中槐，在腕中上侧两筋间也。
平按：“两筋之间”《甲乙》作“腕中上侧两傍间”七字。注“中槐”《甲乙》作“中魁”。
<strong>入于曲池，曲池者，在肘外辅曲骨之中也，屈肘而得之，为合，手阳明经也。是谓五脏六腑之输，五五二十五输，六六三十六输。</strong>
心不受邪，手少阴无输，故五脏各输有二十五输。依《明堂》手少阴有五输，总有三十输。六腑有原输，故有三十六输。皆是脏腑之气，送致聚于此穴，故名为输也。
平按：《灵枢》无“曲池者”三字；“辅曲骨之中”作“辅骨陷者中”，《甲乙》作“辅骨肘骨之中”。“屈肘”《灵枢》作“屈臂”。
<strong>六腑皆出足三阳，上合于手者也。</strong>
六腑足阳明脉上合手阳明，足太阳上合手太阳，足少阳上合手少阳也。
<strong>缺盆之中，任脉也，名曰天突。次任脉之侧动脉，足阳明也，名曰人迎[二]；次脉手阳明也，名曰扶突[二]；次脉手太阳也，名曰天窗[二]；次脉足少阳也，名曰天容[二]；次脉手少阳也，名曰天牖[二]；次脉足太阳也，名曰天柱[二]；次脉项中央之脉督脉，名曰风府[二]。掖内动脉，手太阴也，名曰天府。掖下三寸，手心主也，名曰天池。</strong>
此言脉在胸项颈掖之下次，以任脉在阴，居于前中，督脉在阳，处于后中，任之左右，六阳为次，两侧掖下，二阴所行，此之十输，脉之要者也。
平按：《灵枢》“天突”下有“一”字。自此以下，凡次字上，有二、三、四、五、六、七等字，本书原钞均有小字旁注于左。“项中央”《灵枢》作“颈中央”。“风府”下原本仍有小“二”字，《灵枢》无。“掖”《灵枢》作“掖”。注“胸项”，袁刻作“胸顶”。
<strong>刺上关者，呿不能欠；</strong>
上关开口有空，刺之有伤，不得开口，故不能欠也。呿，邱庶反，张口也。
<strong>刺下关者，欠不能呿。</strong>
下关合口有空，刺之有伤，不得合口，故不能呿也。
<strong>刺犊鼻者，屈不能伸；</strong>
犊鼻在膝膑下骭上侠解大筋中，刺之伤筋，筋病，，屈不能伸也。《明堂》无禁也。
<strong>刺内关者，伸不能屈。</strong>
内关在掌后去腕二寸，别走手少阳，手心主络，《明堂》无禁，刺之伤骨，骨伤，，伸不能屈也。
平按：“内关”《灵枢》作“两关”。“者”字，袁刻误作“音”。
<strong>手阳明次在其外，不至曲颊一寸。</strong>
手阳明从缺盆上颈贯颊，入下齿中，不至曲颊，故去曲颊一寸是也。
平按：“手阳明”上，《灵枢》有“足阳明挟喉之动脉也，其腧在膺中”十四字。“其外”《灵枢》作“其腧外”。
<strong>手太阳当曲颊。</strong>
手太阳循颈上颊。颊，曲颊也，近牙车是也。
<strong>足少阳在耳下曲颊之后；</strong>
足少阳支从耳后出走耳前，至目兑眦后，故在耳下曲颊后是。
<strong>手少阳出耳后，上加完骨之上；</strong>
手少阳上项侠耳后，故直上出耳上角；完骨在耳后，故上加完骨上是也。
<strong>足太阳侠项大筋之中发际。</strong>
两大筋中发际，此太阳输也。
<strong>阴尺动脉在五里，五输之禁。</strong>
阳为寸，故阴为尺。阴尺之中，五脏动脉在肘上五里五输大脉之上。《明堂》云：五里在肘上三寸，手阳明脉气所发，行向里大脉中央，禁不可刺，灸十壮，左取右，右取左。大脉，五脏大脉气输也。故禁刺不禁灸也。
<strong>肺合大肠，大肠，传道之腑也；</strong>
传导糟粕令下也。
<strong>心合小肠，小肠者，受盛之腑也；</strong>
胃化糟粕，小肠受而盛也。
<strong>肝合胆，胆者，中精之腑也；</strong>
胆不同肠胃受传糟粕，唯藏精液于中也。
<strong>脾合胃，胃者，五谷之腑也；</strong>
受五谷之味也。
<strong>肾合膀胱，膀胱者，津液腑也。</strong>
膀胱盛尿，故曰津液之腑也。
平按：“腑”上，《灵枢》有“之”字。
<strong>少阴属肾，肾上连肺，故将两脏矣。</strong>
足少阴脉贯肝入肺中，故曰上连也。肾受肺气，肾便有二，将为两脏。《八十一难》曰：五脏亦有六者，谓肾有两脏也。
平按：《灵枢》“少阴”作“少阳”；“两脏”下，无“矣”字。
<strong>三焦，中渎之腑也，水道出，属膀胱，是孤之腑也。</strong>
中，谓脏腑中也。下焦如渎，从上焦下气，津液入于下焦，下焦津液流入膀胱之中，无脏为合，故曰孤腑也。
平按：《灵枢》“出”下有“焉”字。
<strong>此六腑之所与合者也。</strong>
腑，之①聚也。五谷清浊气味皆聚于中，故六皆名腑。孤腑内与六腑气通，故曰合也。
①“之”，人卫本注曰：之，疑衍。
<strong>春取络脉诸荥大经分肉之间，甚者深取，间者浅取之；</strong>
春时阳气，始生微弱，未能深至经中，故取络脉及取诸荥，并大筋分肉之间也。
<strong>夏取诸输孙络、肌肉皮肤之上；</strong>
阳气始长，热薰腠理，内至于经，然犹脉疲气弱，故取诸输孙络之分、腠理肌肉皮肤之上也。
平按：注“然犹”，“犹”字袁刻误作“后”。
<strong>秋取诸合，余如春法；</strong>
阴气始杀，犹未能盛，故取于输及以合也。春时阴气衰少为弱，阳气初生为微，秋时阳气衰少为弱，阴气始生为微，病间故如春法，取络荥大经分间，亦随病间甚，浅深为度也。
平按：注“故如春法”上，原本有“病间”二字，疑衍。
<strong>冬取诸井、诸输之分，欲深而留之。</strong>
冬时足少阴气急紧，足太阳伏沉，故取诸井以下阴气，取荥以实阳气，皆深为之者也。
<strong>此四时之序，</strong>
依于四时行疗次序。
<strong>气之所处，</strong>
随于四时人气在处也。
<strong>病之所舍，</strong>
随于四时邪之居所也。
平按：“居所”，袁刻作“所居”。
<strong>脏之所宜也。</strong>
疗五脏病，依四时所宜也。
<strong>转筋者，立而取之，可令遂已。</strong>
人立，筋病痛聚，故立燔针刺之。
<strong>痿厥者，张而刺之，可令立快。</strong>
手足痿厥，开张即得其输，然后刺之。
变输
平按：此篇自篇首至“味主合”，见《灵枢》卷七第四十四《顺气一日分为四时篇》，又见《甲乙经》卷一第二。自“问曰：春取络脉”至末，见《素问》卷十六第六十一《水热穴论篇》，又见《甲乙经》卷五第一上篇。
<strong>黄帝曰：余闻刺有五变，以主五输，愿闻其数。岐伯曰：人有五脏，脏有五变，变有五输，故五五二十五输，以应五时。</strong>
五时，谓春、夏、长夏、秋、冬也。
平按：《甲乙》“输”作“腧”，下同。无“余闻刺有”、“以主”六字。《灵枢》“脏有五变”作“五脏有五变”；“变有五输”作“五变有五输”。
<strong>黄帝曰：愿闻五变。岐伯曰：肝为牡脏，其色青，其时春，其音角，其味酸，其日甲乙；心为牡脏，其色赤，其时夏，其日丙丁，其音徵，其味苦；脾为牝脏，其色黄，其时长夏，其日戊己，其音宫，其味甘；肺为牝脏，其色白，其音商，其时秋，其日庚辛，其味辛；肾为牝脏，其色黑，其时冬，其日壬癸，其音羽，其味咸，是谓五变。</strong>
肝、心属于木火，故为牡脏；脾、肺、肾属于土金水，故为牝脏。牝牡五脏、五色、五时、五音、五味，故有二十五之变也。
平按：《甲乙》无“黄帝”至“岐伯曰”十字；“其日甲乙”在“其音角”之上；“其音商”在“其日庚辛”之下。注“二十五之变”，“二十”二①字袁刻误作“其”。
①“二”字，萧本脱。今据文义补。
<strong>黄帝曰：以主五输奈何？岐伯曰：脏主冬，冬刺井；</strong>
冬时万物收藏，故五脏主冬也。井，为木也。木，春也。春时万物始生，如井中泉水。冬时万物始萌，如井水深，未出而刺之者，刺井微也。
平按：《甲乙》无“黄帝”至“岐伯曰”十二字，《灵枢》无“岐伯曰”三字。
<strong>色主春，春刺荥；</strong>
春时万物初生鲜华，故五色主春。荥，火也。火，夏也。夏时万物荥长，如水流溢。春时万物始生，未荥而刺之者，亦刺荥微也。
<strong>时主夏，夏刺输；</strong>
夏时万物荣华，四时之胜，故五时主夏。输，土也。土，长夏也。长夏之时，万物盛极，如水致聚。夏时荣未盛极而刺之者，亦刺输微也。
<strong>音主长夏，长夏刺经；</strong>
长夏万物荣盛，音律和四时之序，故五音主于长夏。经，金也。金，秋也。秋时万物将衰。长夏之时，万物盛而未衰而刺之者，亦刺经微也。
<strong>味主秋，秋刺合。</strong>
秋时万物皆熟，众味并盛，故五味主秋也。合，水也。水，冬也。冬时万物收藏，如水之入海。秋时万物收而未藏而刺之者，亦刺合微也。
<strong>是谓五变，以主五输。</strong>
是万物五变，主五行输也。
<strong>黄帝曰：诸原安合以致六输？</strong>
五变合于五输，原之一输与何物合？
平按：“六输”《甲乙》作“五腧”。
<strong>岐伯曰：原独不应五时，以经合之，以应其数，故六六三十六输。</strong>
六腑者，阳也。人之命门之气，乃是肾间动气，为五脏六腑十二经脉性命根，故名为原。三焦者，原气之别使，通行原之三气，经营五脏六腑，故原者三焦之尊称也，不应五时，与阳经而合以应其数，故有六六三十六输也。
<strong>黄帝曰：何谓脏主冬，时主夏，音主长夏，味主秋，色主春？愿闻其故。岐伯曰：病在脏者，取之井；</strong>
井，木也。井主心下满，是肝为满也。冬时心下满病，刺其井者，遣其本也。
<strong>病变于色者，取之荥；</strong>
荥，火也。荥主身热，是心为热也。春时身热之病，刺其荥者，亦遣其本也。
平按：《甲乙》“荥”作“营”。
<strong>病时间时甚者，取之输；</strong>
输，土也。输主体重节痛，时间时甚，是脾为病也。夏时体重节痛，时间时甚，刺其输者，亦遣其本也。
<strong>病变于音者，取之经，经满而血者；</strong>
经，金也。金主喘咳寒热，经血而满，是肺为病也。长夏喘咳寒热，经血而满，刺其经者，亦遣其本也。
平按：“经满”，“经”字，《甲乙》注云：“亦作络。”
<strong>病在胃，及以饮食不节得病者，取之于合，</strong>
合，水也。合主逆气而泄，是肾为病也。秋时饮食不节，逆而泄，刺其合者，亦遣其本也。
平按：“胃”，《甲乙》注云：“亦作胸。”
<strong>故命曰味主合，</strong>
故味病主合也。
<strong>是谓五变。黄帝曰：善。</strong>
以原不应五时，故有五变也。
平按：《灵枢》无“黄帝曰：善”四字，《甲乙》同。
<strong>问曰：春取络脉分肉何也？答曰：春者木始治，肝气生，肝气急，其风疾，经脉常深，其气少，不能深入，故取络脉分肉间也。</strong>
络脉浮浅，经脉常深，春时邪在络脉分肉间，故取之也。
平按：“肝气生”《素问》作“肝气始生”，《甲乙》同。
<strong>曰：夏取盛经分腠何也？曰：夏者火始治，心气始长，脉瘦气弱，阳气流溢，热熏分腠，内至于经，故取盛经分腠，绝肤而病去者，邪居浅也。</strong>
阳气独盛，故脉瘦气弱也。热气内至于经，外薰分腠，故取盛经分腠浅处也。
平按：“流”《素问》作“留”，新校正云：“别本一作流。”“薰热分腠”《甲乙》作“血温于腠”。
<strong>所谓盛经者，阳脉也。</strong>
三阳，盛经也。夏日其经热盛，故取其盛经部内分腠。
<strong>曰：秋取经输者何也？曰：秋者金始治，肺将初杀，金将胜火，阳气在合，阴气初胜，湿气及体，阴气未盛，未能深入，故取输以泻阴邪，取合以虚阳邪，阳气始衰，故取于合。</strong>
经输者，谓经之穴也。秋病在输者，故取其输以泻阴邪；阳衰在合，故取于合以虚阳邪也。
平按：“初杀”《素问》、《甲乙》作“收杀”。“阴气初胜”，《甲乙》无“初”字。“及体”《甲乙》作“反体”。“故取于合”下，《甲乙》有“是谓始秋之治变也”，《素问》新校正亦引此文。
<strong>曰：冬取井荥何也？曰：冬者水始治，肾方闭，阳气衰少，阴气紧，巨阳伏沉，阳脉乃去，</strong>
紧，盛也。巨阳足太阳气，伏沉在骨也。
平按：“紧”《素问》、《甲乙》作“坚盛”二字。
<strong>故取井以下阴逆，取荥以实阳气。故取井荥，春不鼽衄，此之谓也。</strong>
井为木也，荥为火也。冬合之时取井荥者，冬阴气盛，逆取其春井，泻阴邪也；逆取其夏荥，补其阳也。故冬无伤寒，春不鼽衄也。
平按：“以实阳气”，《素问》新校正云：“全元起本实作遣，《甲乙》、《千金》作通。”“此之谓也”句，《甲乙》作“是谓末冬之治变也”，《素问》新校正亦引此文。
腑病合输
平按：此篇见《灵枢》卷一第四《邪气脏腑病形篇》。自“五脏六腑之气”至“此胃脉也”，见《甲乙经》卷四第二下篇。自“大肠腑者”至“取三里”，见《甲乙经》卷九第七。自“小肠病者”至“取巨虚上廉”，见《甲乙经》卷九第八。自“三焦病者”至“取之委中央”，见《甲乙经》卷九第九。自“胆病者”至“阳陵泉”，见《甲乙经》卷九第五。自“刺此者必中气穴”至末，见《甲乙经》卷五第一下篇。惟自“大肠”以下，《甲乙经》文义虽同，编次前后小异。
<strong>黄帝曰：余闻五脏六腑之气，荥输所入为合。今何道从入？入安连过？愿闻其故。</strong>
问脏腑脉之荥输之合，行处至处也。
平按：“输”《甲乙》作“俞”。“今”《灵枢》、《甲乙》均作“令”。“连过”《甲乙》作“从道”；无“愿闻其故”及下“岐伯答”七字。
<strong>岐伯答曰：此阳脉之别入于内，属于腑者也。</strong>
此言合者，取三阳之脉别属腑者称合，不取阴脉。以阳脉内属于腑，邪入先至于腑，后至于脏故也。
<strong>黄帝曰：荥输与合，各有名乎？岐伯答曰：荥输治外经，合治内腑。</strong>
五脏六腑，荥输未至于内，故但疗外经之病。此言合者，唯取阳经属内腑者，以疗内腑病也。
平按：《甲乙》“外”下有“脏”字。
<strong>黄帝曰：治内腑奈何？岐伯答曰：取之于合。黄帝曰：合各有名乎？岐伯答曰：胃合入于三里，</strong>
胃气，循足阳明脉，合于三里，故胃有病，取之三里，疗胃腑也。
平按：《灵枢》无“入”字。
<strong>大肠合入于巨虚上廉，</strong>
大肠之气，循胃足阳明脉，合巨虚上廉，故大肠有病，疗巨虚上廉也。
<strong>小肠合入于巨虚下廉，</strong>
小肠之气，循足阳明脉，合巨虚下廉，故小肠有病，疗巨虚下廉也。
<strong>三焦合入于委阳，</strong>
三焦之气，循足太阳合于委阳，故三焦有病，疗于委阳也。
<strong>膀胱合入于委中，</strong>
膀胱之气，循足太阳脉，下合委中，故膀胱有病，疗于委中也。
平按：“中”下，《灵枢》、《甲乙》均有“央”字。
<strong>胆合入于阳陵泉。</strong>
胆气，循足少阳脉，下合阳陵泉，故胆有病，疗阳陵泉也。
<strong>黄帝曰：取之奈何？答曰：取之三里者，低跗；取之巨虚者，举足；取之委阳者，屈伸而索之；委中者，屈而取之；阳陵泉者，正立竖膝，予之脐下，至委阳之阳取之；取诸外经者，揄伸而从之。</strong>
以下取六合之输，疗内腑法也。正立则膝竖。揄，与朱反，引也。
平按：《甲乙》“索”作“取”；“屈而取之”作“屈膝而取之”。《灵枢》“竖”上无“立”字；“伸”作“申”。
<strong>黄帝曰：愿闻六腑之病。</strong>
六腑与六输而合疗内腑之病，而未知腑病之形也。
<strong>岐伯曰：面热者，足阳明病；</strong>
以下言手足阳明病。面热，阳明脉起面，故足阳明病，面热为候也。
<strong>鱼络血者，手阳明病；</strong>
手阳明脉行于鱼后，故鱼络血见，手阳明病候也。
<strong>两跗之上脉坚若陷者，足阳明病，此胃脉也。</strong>
足阳明下足跗入大指间，故跗上脉紧若陷，足阳明病候。
平按：《灵枢》“坚若”二字作“竖”。
<strong>大肠病者，肠中切痛而鸣濯濯，冬日重感于寒则泄，当脐而痛，不能久立，与胃问候，取巨虚上廉。</strong>
以下言六腑病形并取穴所在。当脐痛者，回肠，大肠也，大肠当脐，故病当脐痛也。与胃同候者，大肠之气，与胃足阳明合巨虚上廉，故同候之。濯，徒角反，肠中水声也。
平按：“则泄”《灵枢》作“即泄”，《甲乙》无此二字。
<strong>胃病者，腹胀，胃管当心而痛，上支两胁，鬲咽不通，食饮不下，取之三里。</strong>
胃管当心痛者，胃脉足阳明之正，上至髀，入于腹里，属胃散脾，上通于心，上循咽，其足阳明大络，循胫骨外廉，上络头，故胃管及当心而痛，上交于胁，鬲中并咽，并不得通也。
平按：“胃管”《灵枢》、《甲乙》作“胃脘”。“上支①”《灵枢》作“上肢”，《甲乙》作“上榰”。“鬲”《灵枢》作“膈”。
①“支”，萧本误作“交”。今据经文改。
<strong>小肠病者，少腹痛，腰脊控尻而痛，时窘之后，</strong>
小肠当少腹附脊，左环叶积，故少腹腰脊控尻而痛，时急之②大便之处也。
平按：“少腹”《灵枢》作“小腹”。“控尻”《灵枢》、《甲乙》作“控睾”。注“左环”，“左”字袁刻误作“空”。
②“”，人卫本注曰：疑当在“急之”之前。
<strong>当耳前热，若寒甚，若独眉上热甚，</strong>
小肠手太阳，上至目兑眦，却入耳中，故小肠病，循此寒及热也。
平按：《甲乙》“耳”上无“当”字。“眉”《灵枢》、《甲乙》作“肩”。
<strong>及手小指、次指之间热，若脉陷者，此其候手太阳也，取巨虚下廉。</strong>
手太阳脉出行之处，故此处热、脉陷以为候也。
平按：《灵枢》“太阳”下有“病”字。
<strong>三焦病者，腹气满，少腹尤坚，不得小便，窘急，</strong>
尤，甚也。
平按：《甲乙》“腹”下有“胀”字；“尤坚”作“尤甚坚”。
<strong>溢则为水，留则为胀，候在足太阳之外大络，络在太阳、少阳之间，亦见于脉，取之委阳。</strong>
下焦溢则为水也。太阳、少阳之间，三焦下输委阳也。
平按：《灵枢》“水”上无“为”字；“留则”作“留即”。“委阳”《甲乙》作“委中”。
<strong>膀胱病，少腹偏肿而痛，以手按之，则欲小便而不得，</strong>
偏肿者，大腹不肿也，此腑病也。
平按：“则欲”《灵枢》作“即欲”。
<strong>肩上热若脉陷，及足小指外侧及胫踝后皆热若脉陷，取之委中央。</strong>
膀胱足太阳脉，起目内眦，上额下项，循胫踝后至足小指外侧，故膀胱病，循脉行处热及脉陷以为候也。
平按：“肩上”《甲乙》作“眉上”，注云：“一本作肩。”《灵枢》“外侧”作“外廉”。“取之委中央”《甲乙经》作“取委中”。
<strong>胆病者，善太息，</strong>
胆病则魂神不畅，故好太息也。
<strong>口苦，欧宿汁，</strong>
胆热溢水精，故口苦欧宿胆汁。
平按：“汁”《甲乙》作“水”。
<strong>心下澹澹恐，如人将捕之，</strong>
胆病心动怖畏，故如人将捕也。
平按：《甲乙》“恐”上有“善”字。《灵枢》无“如”字。
<strong>嗌中吤吤然数唾，候在足少阳之本末，</strong>
吤吤，谓阂，咽嗌之中如有物阂也，居薤反。足少阳本在窍阴之间，标在窗笼，即本末也。
平按：“数唾”《甲乙》作“数咳唾”。《灵枢》“唾”下无“候”字。
<strong>亦视其脉之陷下者灸之，其寒热也，取之阳陵泉。</strong>
脉陷下者寒，故灸之也。寒热取阳陵泉，通行针灸也。
<strong>黄帝曰：刺之有道乎？岐伯曰：刺此者，必中气穴，毋中肉节。中气穴则针游于巷，中肉节则肉肤痛，</strong>
以下行针法也。中于肉者，不著分肉之间，中于节者，不针骨穴之内，皆不游巷也。巷，谓街巷，空穴之处也。
平按：“游”《灵枢》作“染”，注云：“一作游。”“肉肤”《灵枢》、《甲乙》作“皮肤”。
<strong>补泻反则病益笃，</strong>
虚而泻之，实而补之，故曰反也。
<strong>中筋则筋缓，</strong>
中筋不中其痛，则筋伤无力，故缓也。
<strong>邪气不出，与真气相薄，乱而不去，反还内著，用针不审，以顺为逆。黄帝曰：善。</strong>
若中肉节及中于筋，不当空穴，邪气不出，与真气相薄，正邪相乱，更为内病也，以其用针不审，乖理故也。
平按：“与真气相薄”《灵枢》作“与其真相搏”，《甲乙》作“与
真相薄”。注“内病”，袁刻误作“内痛”。
气穴
平按：此篇自篇首至“天府下五寸”，见《素问》卷十五第五十八《气穴论》。自“问曰：少阴何以主肾”至“夫寒甚则生热”，见《素问》卷十六第六十一《水热穴论》。自“问曰：少阴何以主肾”至“名曰风水”，见《甲乙经》卷八第五。自“黄帝问于岐伯曰：愿闻五脏之输”至“须其火灭也”，见《灵枢》卷八第五十一《背腧篇》。自“欲知背腧”至“灸刺之度也”，见《素问》卷七第二十四《血气形志篇》。自“黄帝问于岐伯曰：余以知气穴之处”至末，见《素问》卷十五第五十八《气穴论》，又见《甲乙经》卷三第一。
<strong>黄帝问岐伯曰：余闻气穴三百六十五，以应一岁，未知其所谓，愿卒闻之。</strong>
三百六十五穴，十二经脉之气发会之处，故曰气穴也。
平按：《素问》无“岐伯”二字；无“谓”字。
<strong>岐伯稽首再拜曰：窘乎哉问也！其非圣帝，孰能穷其道焉？固请溢意尽言其处。黄帝捧手遵循而却曰：夫子之开余道也，目未见其处，耳未闻其数，而目以明，耳以聪矣。</strong>
遵循，音逡巡，穷究寻也。溢意，纵志也。处，三百六十五穴也。捧手，端拱也。遵循而却，服应之动也。虽未即事见闻，因言具知，故已聪明也。
平按：《素问》“拜”下有“对”字；“固”作“因”；“遵循”作“逡巡”。
<strong>岐伯曰：此所谓圣人易语，良马易御。黄帝曰：非圣人易语也，世言其真数，开人意也。</strong>
帝言岐伯以有圣德，言其实理，虽非圣帝，亦可知矣。
平按：《素问》“非”上有“余”字；“真”上无“其”字；“意”下无“也”字。
<strong>今余所方问者，此真数也，如发蒙解惑，未足以论也。然余愿夫子溢志尽言其处，今皆解其意，请藏之金匮，不敢复出。</strong>
余所问者，但可发蒙解惑，而未足以为至极之论也。唯愿夫子纵志言之，藏之不敢失坠也。
平按：《素问》“方”作“访”；“今”作“令”。
<strong>岐伯再拜而起曰：臣请言。背与心相控而痛，所治天突与十椎及上纪、下纪。上纪者，胃脘也；下纪者，关元也。</strong>
任脉上于脊里，为经络海，其浮而外者，循腹里当脐上胸，至咽喉，络唇口，故背胸相控痛者，任脉之痛也。此等诸穴是任脉所贯，所以取之也。
平按：《素问》“上纪”下，无“下纪”二字。
<strong>邪击阴阳左右，如此其病前后痛，涩胸胁而痛，不得息，不得卧，上气短气偏痛，脉满起邪出尻脉，络胸支心贯鬲，上肩加天突，邪下肩交十椎下脏。</strong>
量此脉行处生病，皆是督脉所为。下脏者，下络肾脏也。
平按：《素问》“邪击”上有“背胸”二字；“击”作“系”；“而痛”作“痛而”；“络胸”下有“胁”字；“十椎”下无“脏”字。
<strong>脏俞五十穴，</strong>
五脏各有五输，合二十五输，此一箱手足为言；今两箱合论，故有五十穴也。
<strong>腑俞七十二穴，</strong>
六腑各有六输，此三十六输，此亦一箱手足为言；两箱合论，故有七十二穴也。
<strong>热输五十九穴，水输五十七穴，头上五行行五，五五二十五穴，中侣两傍傍五，凡十穴，大杼上两傍各一，凡二穴，</strong>[平按：《素问》“大杼”作“大椎”，王注未详，新校正云：“按大椎上傍无穴，大椎下傍穴名大杼。”]<strong>目瞳子浮白二穴，两髀厌中二穴，</strong>[平按：《素问》“厌”下有“分”字。]<strong>犊鼻二穴，耳中多所闻二穴，眉本二穴，完骨二穴，项中央一穴，枕骨二穴，上关二穴，大迎二穴，下关二穴，天柱二穴，巨虚上下四穴，</strong>[平按：“四穴”上，《素问》有“廉”字。]<strong>曲牙二穴，天突一穴，天府二穴，天牖二穴，扶突二穴，天窗二穴，肩解二穴，关元一穴，委阳二穴，肩贞二穴，肩髃二穴，</strong>[平按：《素问》“肩髃”作“瘖门”。]<strong>脐一穴，肓输二穴，</strong>[平按：《素问》“肓输”作“胸俞”；“二穴”作“十二穴”。]<strong>背输二穴，膺输二穴，</strong>[平按：《素问》“二穴”作“十二穴”。]<strong>分肉二穴，踝上横骨二穴，</strong>[平按：《素问》无“骨”字。]<strong>阴阳乔四穴，凡三百六十五穴，针之所由行也。</strong>
以上九十九穴，通疗诸病也。
平按：《素问》“凡三百六十五穴，针之所由行也”十三字，在“天府下五寸”之下。
<strong>水输在诸分，热输在气穴，寒输在两骸厌中二穴，</strong>
以上言三种输穴之所在。骸，核皆反，骨也。别本为骩，于靡反，骨端曲貌也。
平按：《素问》“寒”下有“热”字。
<strong>大禁二十五，在天府下五寸。</strong>
三百六十五穴中，有大禁者，五里穴也，在臂天府以下五寸，五五二十五往泻此穴气，气尽而死，故为大禁也。
<strong>问曰少阴何以主肾？肾何以主水？</strong>
问少阴之脉主之所由也。
<strong>答曰：肾者至阴也，</strong>
至，极也。肾者，阴之极也。
<strong>阴者盛水也，</strong>
阴气舍水，故曰盛水。
平按：《素问》、《甲乙》“阴”上有“至”字。
<strong>肾者少阴，少阴者冬脉也，</strong>
一曰“肺”者，量为不然也。少阴亦盛也，少阴之脉盛，属于冬分也。
平按：《素问》、《甲乙》“肾者少阴”作“肺者太阴也”。
<strong>故其本在肾，其末在肺，皆积水也。</strong>
肾脉少阴，上入肺中，故曰末在肺也。所以肾之与肺，母子上下俱积水也。
<strong>问曰：肾何以能聚水而生病？</strong>
肾为至阴聚水，未知何由生病？
<strong>答曰：肾者胃之关闭，关闭不利，故聚水而从其类。上下溢于皮肤，故为胕肿。</strong>
胃主水谷，胃气关闭不利，肾因聚水，肺气之应，溢于皮肤，故为胕肿。胕，扶府反，与腐同义也。
平按：《素问》、《甲乙》“胃之关闭”作“胃之关也”；“关闭不利”作“关门不利”；“胕肿”下，有“胕肿者，聚水而生病也”九字。
<strong>问曰：诸水皆生于肾乎？答曰：肾者牝脏也，地气上者，属于肾而生水液，故曰至。</strong>
牝，阴也。地气，阴气也。阴气盛水，上属于肾，生于津液也，故以肾为极阴也。
平按：《素问》、《甲乙》“至”下有“阴”字。
<strong>勇而劳甚则肾汗出，汗出逢风，内不得入其脏，而外不得越于皮肤，客于六府，行于皮肤，传为胕肿，本之于肾，名曰风水。</strong>
勇者腰脊用力劳甚，肾上腠开汗出，邪风因入，其风往来，内不得入腑之余脏，外不得泄腑之皮肤，聚水客于六腑之中，行于皮传为胕肿，其本肾风所为，名曰风水也。
平按：《素问》“逢风”作“逢于风”；“入其脏”作“入于脏腑”；“六腑”作“玄府”；“行于皮肤”作“行于此里”；“风水”下有“所谓玄府者，汗空也”八字。
<strong>问曰：水俞五十七处者，是何所主也？答曰：肾俞五十七穴，积阴之所聚也，水所从出入也。</strong>
以下言水输也。肾为积阴，故津液出入也，皆肾为主也。
平按：《素问》“是何所主也”作“是何主也”。
<strong>尻上五行行五者，此皆肾俞也。</strong>
尻上五行合二十五输者，有非肾脉所发，皆言肾输，以其近肾，并在肾部之内，肾气所及，故皆称肾输也。
平按：《素问》“此皆肾输也”作“此肾输”。
<strong>故水病下为胕肿大腹，而上为喘呼不得卧者，标本俱病也，故肺为喘呼，肾为水肿。</strong>
标为肺也，本为肾也，肺为喘呼，肾为水肿，二脏共为水病，故曰俱病也。
平按：《素问》“胕肿”作“胻肿”。注“共为水病”，袁刻“共”误作“其”。
<strong>肺为逆，故不得卧。</strong>
肺以主气，肺病气逆，故曰水病不得卧也。
平按：《素问》无“故”字。
<strong>分之相输受者，水气之所留也。</strong>
肾以主水，肺以主气，故曰分之。二气通聚，故曰相输受也。相输受者，水之与气并留止也。
平按：《素问》“分之相输受者”作“分为相输俱受者”。
<strong>伏菟上各二行行五者，此肾之所冲也。</strong>
伏菟以上各二行者①，左右四行，合有二十输者，皆是肾气足少阴傍冲脉所冲之输也。
平按：《素问》“所冲”二字作“街”。袁刻“二行”上脱“各”字；“所冲”二字误作“所肿”。
①“者”，人卫本注曰：疑衍。
<strong>三阴之所交结于脚者也，踝上各一行行六者，</strong>
足三阴脉交结脚者，从踝以上左右各有一行，行六输，合有十二输，故总②有五十七穴也。
②“总”，萧本误作“聪”，今据仁和寺本改。
<strong>此肾脉之下行者也，名曰太冲。</strong>
冲脉上出于颃颡，下者注足少阴大络，以下伏行出跗循跗，故曰肾脉下行名曰大冲也。
[平按：《素问》“太”作“大”。]<strong>凡五十七穴者，皆脏阴之终也，水之所客也。</strong>
是等诸穴，皆肾之阴脏所终之输，水客之舍也。
平按：“皆脏阴之终也”《素问》作“皆脏之阴络”。
<strong>黄帝问于岐伯曰：夫子言治热病五十九输，余论其意，未能别其处也，愿闻其处，因闻其意。岐伯曰：头上五行行五，以越诸阳之热逆者。</strong>
以下言热输也。人头为阳，故头上二十五输，以起③诸阳热者。
平按：《素问》“别”上有“领”字。
③“起”，人卫本注曰：起，据经文疑当作“越”。
<strong>大杼、膺输、缺盆、背输，此八者，以泻胸中之热；</strong>
杼，除吕反。膺输，膺中输也。背输，肺输。此八前后近胸，故泻胸中热也。
<strong>气街、三里、巨虚上下廉，此八者，以泻胃中之热；</strong>
此八皆是胃脉足阳明所贯之输，故泻胃中热气也。
<strong>云门、髃骨、委中、髓空，此八者，以泻四肢之热；</strong>
云门近肩，髃骨在肩，并向手臂也；委中在腘，髓空在腰，一名腰输，皆主于脚，故泻四肢之热也。
<strong>五脏输傍五，此十者，以泻五脏之热。</strong>
皆太阳五脏之输，左右各有五输，故有十输，以泻五脏之热也。
<strong>凡此五十九穴者，皆热之左右也。</strong>
皆热病左右之输也。
<strong>问曰：人伤于寒而传为热何也？答曰：夫寒盛则生热。</strong>
夫阳极则降，阴极则升，是以寒极生热，热极生寒，斯乃物理之常也。故热病号曰伤寒，就本为名耳。
<strong>黄帝问于岐伯曰：愿闻五脏之输出于背者。</strong>
五脏之输者，有在手足，今者欲闻背之五输也。
平按：“输”《灵枢》作“腧”，《素问》作“俞”，上下均同。
<strong>岐伯对曰：胸中大输在杼骨之端，</strong>
杼骨，一名大杼，在于五脏六腑输上，故是胸之膻中气之大输者也。
<strong>肺输在三椎之间，心输在五椎之间，鬲输在七椎之间，肝输在九椎之间，脾输在十一椎之间，肾输在十四椎之间，皆侠脊相去三寸所。</strong>
输，尸句反，送致也。此五脏输侠脊即椎间相去远近，皆与《明堂》同法也。
平按：《灵枢》“鬲”作“膈”；“椎”均作“焦”；“侠”作“挟”。
<strong>即欲而验之，按其处应中而痛解，乃其输也。</strong>
以下言取输法也。纵微有不应寸数，按之痛者为正。
平按：“即欲而验之”《灵枢》作“则欲得而验之”。
<strong>灸之则可，刺之则可。气盛则泻之，虚则补之。以火补者，勿吹其火，须自灭也。以火泻者，疾吹其火，傅其艾，须其火灭也。</strong>
针之补泻，前后数言，故于此中，言灸补泻。火烧其处，正气聚，故曰补也；吹令热入，以攻其病，故曰泻也。傅音付。以手拥傅其艾吹之，使火气不散也。
平按：“刺之则可”《灵枢》作“刺之则不可”。
<strong>欲知背输，先度其两乳间中折之，更以他草度去其半已，即以两禺相柱也，乃举以度其背，令其一禺居上，齐脊大椎，两禺在下，当其下禺者，肺之输也，复下一度，心输也，复下一度，右角肝输也，左角脾输也，复下一度，肾输也，是谓五脏之输，灸刺之度也。</strong>
以上言量背输法也。经不同者，但人七尺五寸之躯虽小，法于天地无一经不尽也。故天地造化，数乃无穷，人之输穴之分，何可同哉？昔神农氏录天地间金石草木三百六十五种，法三百六十五日，济时所用。其不录者，或有人识用，或无人识者，盖亦多矣。次黄帝取人身体三百六十五穴，亦法三百六十五日。身体之上，移于分寸，左右差异，取病之输，实亦不少。至于《扁鹊灸经》取穴及名字，即大有不同。近代《秦承祖明堂》、《曹子①氏灸经》等，所承别本，处所及名，亦皆有异。而除疴遣疾，又复不少，正可以智量之，适病为用，不可全言非也。而并为非者，不知大方之论。所以此之量法，圣人设教有异，未足怪之也。
平按：“其半”，“其”字《素问》无；“禺”均作“隅”；“柱”作“拄”；“右角肝”作“左角肝”；“左角脾”作“右角脾”。注“草木”，袁刻误作“草本”；“秦承祖”，袁刻“秦”误作“奏”；“差异”，袁刻作“著异”，日本《医心方》亦作“差”。
①“子”，人卫本注曰：应据《医心方》卷二第二删，与《隋书•经籍志》合。
<strong>黄帝问于岐伯曰：余以知气穴之处，游针之居，愿闻孙络溪谷亦有所应乎？岐伯曰：孙络三百六十五穴会，以应一岁，</strong>
以下言孙络之会也。十五络脉从经脉生，谓之子也。小络从十五络生，乃是经脉孙也。孙络与三百六十五穴气会，以法一岁之气也。
平按：《素问》“余以”作“余已”。
<strong>以洫奇邪，以通营卫。</strong>
洫，谓沟洫，水行处也。孙络行于奇邪营卫之气，故曰洫。火逼反。
平按：“洫”《素问》作“溢”，《甲乙》作“洒”。“营”《素问》、《甲乙》作“荣”，下同。
<strong>稽留营洫，气浊血著，外为发热，内为少气。</strong>
若稽留营血，洫中不行，遂令血②浊血著，皮肤发热，营卫不行，故曰少气也。
平按：“稽留营血”《素问》作“荣卫稽留，卫散营溢”八字。“气浊”《素问》作“气竭”。《甲乙》无“稽留”至“岐伯曰”四十五字。
②“血”，人卫本注曰：据经文疑当作“气”。
<strong>疾泻毋怠，以通营卫，见而泻之，毋问所会。</strong>
如此孙络血气洫道不通，有血之处，即疾泻之，以通营卫，不须求其输会而生疑虑。
<strong>黄帝曰：善。愿闻溪谷之会。岐伯曰：分肉之大会为谷，肉之小会为溪，肉分之间，溪谷之会，以行营卫，以会③大气。</strong>
以下言分肉相合之间，自有大小。大者称谷，小者名溪，更复小者以为沟洫，皆行营卫，以舍邪之大气也。
平按：“分肉之大会”《素问》、《甲乙》均无“分”字。“以会大气”《甲乙》“会”作“舍”。
③“会”，人卫本注曰：据杨注疑当作“舍”，与《甲乙》合。
<strong>邪溢气壅，脉热肉败，营卫不行，必将为脓，</strong>
以下言气壅成热以为痈疽。邪气客此溪、谷、沟、洫之间，满溢留止，营卫气壅，脉热肉腐，称为痈脓也。
<strong>内消骨髓，外破大，留于节腠，必将为败。</strong>
气壅为热，消骨破，留于骨节，聚于腠理，以为痈疽，遂至败亡也。
平按：《素问》“”作“腘”；“腠”作“凑”。
<strong>积寒留舍，营卫不居，塞肉缩筋，时不得伸，内为骨痹，外为不仁，</strong>
以下言寒气留积溪、谷、沟、洫，为痹不仁也。
平按：“塞肉”《素问》作“卷肉”，新校正云：“全元起本作寒肉。”袁刻误作“寒内”。“时不得伸”，“时”字《素问》作“肋肘”二字。
<strong>命曰不足，大寒留于溪谷。</strong>
寒气留积为痹不仁者，命曰阳气不足，大寒留于溪、谷、沟、洫故也。
<strong>溪谷三百六十五会，亦应一岁。</strong>
人之大小分肉之间，有三百六十五会也。
平按：《素问》“会”上有“穴”字。
<strong>其小痹淫溢，循脉往来，微针所及，与法相思。</strong>
寒湿之气，入于腠理，以为微痹，淫溢流于脉中，循脉上下往来为痛，可用小针相司为当。
平按：“相思”，依本注应作“相司”，《素问》作“相同”。注“寒湿”，袁刻作“寒热”。
<strong>黄帝曰：善。乃辟左右，再拜而起曰：今日发蒙解惑，藏之金匮，不敢复出。乃藏之金兰之室，署之曰：气穴所在。</strong>
帝以道尊德贵，屈敬故也。金兰之室，藏书府也。
<strong>岐伯曰：孙络之脉别经者，其血盛而当泻者，亦三百六十五脉，并注于络，传注十二络脉，非独十四络脉也，</strong>
举可泻孙络注大络之数也，并注于十二皮部络也。十二别走络脉，并任督二脉，为十四络也。脾之大络，从脾而出，不从脉起，故不入数。言诸孙络，传注十二之络，非独注于十四络也。
平按：注“并注于十二皮部络也”，袁刻作“并注皮部十二络也”。
<strong>内解泻于中者十脉。</strong>
解，别也。其诸络脉别者，内泻十脉也。十脉，谓五脏脉，两箱合论，故有十也。
气府
平按：此篇见《素问》卷十五第五十九《气府论篇》，又见《甲乙经》卷三第一至第二十二，惟文法编次与此不同。
<strong>足太阳脉气所发者七十三穴：两眉头各一，</strong>
攒竹穴，二也。
平按：“七十三穴”《素问》作“七十八穴”，王注云：“兼气浮薄相通言之，当言九十三穴，非七十八穴。正经脉会发者七十八穴，浮薄相通者一十五穴，则其数也。”与本书经文及杨注均异。
<strong>入发项二寸，间半寸，</strong>
额上入发一寸，后从项入发一寸，故曰入发项二寸。间亦有一寸半处，故曰半寸也。
平按：《素问》“项”上有“至”字；“二寸，间半寸”作“三寸半”。
<strong>傍五相去二寸，其浮气在皮中者凡五行，</strong>
《明堂》傍相去一寸半，有此不同也。其浮气，足太阳浮气在此五行穴之下也。
平按：“二寸”《素问》作“三寸”，王注谓：“大杼、风门二穴所在。”新校正谓：“是说下文浮气之在皮中五行行五之穴，况大杼在第一椎下两傍，风门又在第二椎下，上去发际非止三寸半，其误甚明。”据此，则本书杨注为得，《素问》王注为失矣。
<strong>行五，五五二十五，</strong>
二十五穴者，面上五脉上头，并入发一寸，以上周通高处，当前横数，于五脉上凡有五处，处各五穴。当前谓亚会、前项、百会、后顶、强间，五也。督脉两傍，足太阳脉五处、承光、通天、络卻①、玉枕，左右十也。足太阳两傍，足少阳脉临泣、目窗、正营、承灵、脑空，左右十②也。太阳为二阳之总，故皆为太阳所营，二十七也。
平按：注“亚会”《素问》、《甲乙》作“顖会”，“亚”字当是古“囟”字之误。
①“卻”，疑为“郄”之误。
②“十”，萧本脱。今据仁和寺本补。
<strong>项中大筋两傍各一，</strong>
两傍天柱二穴，二十九也。
<strong>风府两傍各一，</strong>
天牖二穴，三十一也。
平按：注“天牖二穴”，《素问》王注作“风池二穴”，新校正云：“按《甲乙经》风池足少阳阳维之会，非太阳之气发。此注于九十三数外，更剩前大杼、风门及此风池六穴。”
<strong>侠背以下至尻二十一节十五间各有一，</strong>
太椎以下至尻尾二十一节十五间两傍各有一输，为三十输，六十一也。
平按：《素问》“侠脊”作“侠背”；“尻”下有“尾”字；“各有一”作“各一”。王注云：“十五间各一者，今《中诰孔穴图经》所存者十三穴，左右共二十六穴，谓附分、魄户、神堂、譩譆、鬲关、魂门、阳纲、意舍、胃仓、肓门、志室、胞肓、秩边十三也。”《甲乙经》所载背自第二椎两傍侠脊各三寸，行至二十一椎下，两傍侠脊凡二十六穴，其穴名自附分以下与王注同。惟《甲乙经》云：“自第二椎两傍。”本书杨注云：“自大椎以下。”不能无异。且经云：十五间各一。杨注云：十五间两傍各有一输，与经文正合，惜未详折穴名耳。
<strong>委中以下至足小指傍六输。</strong>
从足小指上至委中，有井、荥、输、原、经、合等左右十二输等，七十三也。
平按：《素问》“委中”上，有“五脏之俞各五，六腑之俞各六”十二字；“六输”上有“各”字。
<strong>足少阳脉气所发者五十二穴：两角上各二，</strong>
两角上等天冲、曲鬓左右，四穴也。
平按：“五十”《素问》作“六十”。
<strong>耳前角上各一，</strong>
颔厌左右二穴，六也。
平按：《素问》“耳前”上，有“直目上发际内各五”八字。“颔厌”，袁刻误作“领厌”。
<strong>客主人各一，</strong>
一名上关，二穴，八也。
平按：“客主人”上，《素问》有“耳前角下各一，锐发下各一”十一字。
<strong>下关各一，</strong>
下关耳前动脉二穴，十也。
平按：“下关”上，《素问》有“耳后陷中各一”六字。
<strong>耳下牙车之后各一，</strong>
大迎一名髓空，二穴，十二也。
平按：注“大迎二穴”《素问》王注作“颊车二穴”。
<strong>缺盆各一，</strong>
缺盆一名天盖，二穴，十四。
<strong>掖下三寸，胁下下至胠八间各一，</strong>
掖下左右三寸间，泉液、辄筋、天池三穴。胁下至胠，章门、维道、日月三穴，正经气发也。腹哀、大横，此二穴正经虽不言发，近此三正经气也。带脉、五枢，此二穴少阳别气至也。上窌一穴，少阳脉络别至也。左右二十二，三十六穴也。是则掖下三寸为胁，
<strong>胁下八间之外为胠，则胠胁之言可别矣。</strong>
<strong>平按：</strong>《素问》“下”字不重。本注左右共二十二穴，《素问》王注左右共十八穴，无腹哀、大横左右各四穴，“上窌”作“居髎”。
<strong>髀枢中傍各一，</strong>
环跳、居髎左右四穴，四十也。
平按：注“居髎”《素问》王注无。
<strong>膝以下至足小指、次指各六输。</strong>
足少阳井等六输，左右十二，五十二也。
<strong>足阳明脉气所发者六十二穴：额颅发际傍各三，</strong>
头维、本神、曲差，左右六穴也。
平按：“六十二”《素问》作“六十八”。注“本神”、“曲差”二穴，《素问》王注作“悬颅”、“阳白”二穴。
<strong>面鼽骨空各一，</strong>
鼽，渠留反，鼻表也。有云鼻塞病，非也。颧窌二穴，八也。《明堂》虽不言气发之，阳明正别上系目系，故至颧窌也。
平按：注“颧窌”。《素问》王注作“四白”。
<strong>大迎之骨穴各一，</strong>
左右二十穴①也。
平按：《素问》“骨穴”作“骨空”。“各一”下，《素问》有“人迎各一”四字。
①“十穴”，人卫本注曰：疑当作“穴十”。
<strong>缺盆外骨各一，</strong>
天窌左右二穴，十二也。天窌，足阳明大络至此穴也。
平按：《素问》“骨”下有“空”字。注“天窌”，《素问》作“天髎”。
<strong>膺中骨间各一，</strong>
膺中，膺窗也。左右二穴，十四也。
平按：注“膺窗左右二穴”《素问》王注作“膺窗等六穴”，盖谓气户、库房、屋翳、乳中、乳根，并膺窗而六也。
<strong>侠鸠尾之外，当乳下三寸，侠胃腕各五，</strong>
乳根、不容、承满、梁门、关门，左右十穴，二十四也。
平按：《素问》“腕”作“脘”。王注无“乳根穴”，有“太乙穴”。
<strong>侠脐广三寸各三，</strong>
太乙、滑肉、天枢，左右六穴，三十也。
平按：《素问》王注无“太乙穴”，有“外陵穴”；“滑肉”作“滑肉门”，《甲乙》同。
<strong>下脐二寸侠之各六，</strong>
外陵、太巨、水道、归来、府舍、冲门，左右十二穴，四十二也。太阴脉穴更无别数，所以亦入阳明也。
平按：《素问》“各六”作“各三”。王注只水道、太巨、归来三穴，无外陵、府舍、冲门三穴。查府舍、冲门均属太阴，故本注云云。
<strong>气街动脉各一，</strong>
气街穴左右二穴，四十四。
平按：“气街”《甲乙》作“气冲”。
<strong>伏菟上各一，</strong>
髀关二穴，四十六。
<strong>三里以下至足中指各八输，分上所在穴空。</strong>
井荥等六输及巨虚上下廉，左右十六穴，六十二也。巨虚上廉，足阳明与大肠合，巨虚下廉，足阳明与小肠合，故左右合有十六也。
平按：“分上”《素问》作“分之”。
<strong>手太阳脉气所发者二十六穴：</strong>
三十错为二十字也。
平按：“二十”《素问》作“三十”。
<strong>目内眦各一，</strong>
睛明左右，二穴。
<strong>巨骨下骨穴各一，</strong>
巨骨左右二穴，四也。
平按：“巨骨”上，《素问》有“目外各一，鼽骨下各一，耳郭上各一，耳中各一”十八字。“巨骨”下，《素问》无“下骨”二字。
<strong>曲掖上骨穴各一，</strong>
曲垣左右二穴，六也。
平按：注“曲垣”《素问》王注作“臑俞”。
<strong>柱骨出陷者各一，</strong>
肩井二穴，八也。
平按：“出陷”《素问》作“上陷”。
<strong>上天容四寸各一，</strong>
足太阳近天容，手太阳脉未至天容，谓天容字错，未详所发，左右八穴，十六。
平按：“天容”《素问》作“天窗”，王注谓：天窗、窍阴四穴；本注疑天容字错。考《甲乙经》“天窗，手太阳脉气所发”，据此则“天容”乃“天窗”之误。
<strong>肩解各一，</strong>
秉风左右二穴，十八。
<strong>肩解下三寸者各一，</strong>
天宗、臑输、肩贞，左右六穴，二十四。
平按：《素问》无“者”字。王注有“天宗”二穴，无“臑输”、“肩贞”四穴。
<strong>肘以下至手小指本各六输。</strong>
六输左右十二穴，三十六也。
平按：《素问》无“于”字。
<strong>手阳明脉气所发者二十二穴：鼻穴外廉项上各一，</strong>
迎香、天窗，左右四穴，天窗去手阳明络近，故得其气也。
平按：《素问》“鼻穴”作“鼻空”；“各一”作“各二”。《素问》王注有“扶突”二穴，无“天窗”二穴。
<strong>大迎骨空各一，</strong>
大迎左右二穴，六也。
<strong>柱骨之会各一，</strong>
柱骨左右二穴，八也。上出柱骨之会，上下入缺盆中，过此二穴，故得其气也。
平按：注“柱骨二穴”，《素问》王注作“天鼎二穴”。
<strong>禺骨之会各一，</strong>
肩髃二穴，十也。
平按：《素问》“禺”作“髃”。
<strong>肘以下至手大指、次指本各六输。</strong>
肘下六输，左右十二穴，二十二也。
平按：《素问》王注有“三里”而遗“曲池”，新校正已辨其误。
<strong>手少阳脉气所发者三十三穴：鼽骨下各一，</strong>
颧窌二穴。
平按：“三十三”《素问》作“三十二”；注“窌”作“髎”。
<strong>眉本各一，</strong>
丝竹空左右二穴，四也。
平按：《素问》“眉本”作“眉后”。
<strong>角上各一，</strong>
颔厌左右二穴，六也。
平按：注“颔厌”，袁刻误作“领厌”，《素问》王注作“悬厘”。
<strong>下完骨后各一，</strong>
天容左右二穴，八也。
平按：“天容”《素问》王注作“天牖”。
<strong>项中足太阳之前各一，</strong>
大椎、大杼，左右及中三穴，十一。
平按：注“大椎、大杼左右及中三穴”，《素问》王注作“风池二穴”。
<strong>扶突各一，</strong>
扶突左右二穴，十三也。扶突近手少阳经也。
平按：“扶”上，《素问》有“侠”字。注“扶突左右二穴”，王注谓“天窗二穴”。
<strong>肩贞各一，</strong>
肩贞左右二穴，十五。
<strong>肩贞下三寸分间各一，</strong>
肩窌、臑会、消泺，左右六穴，二十一也。肩窌、臑会近手少阳也。
平按：注“肩窌”《素问》王注作“肩髎”。“消泺”，袁刻作“消铄”。
<strong>肘以下至手小指、次指本各六输。</strong>
六输左右十二穴，三十三也。一曰二十八者，数不同也，疑其错。
<strong>督脉气所发者二十六穴：项中央三，</strong>
项中央者，项内也，非唯当中也，故项内下行，瘖门一，天柱二，为三也；上行，风府一，风池二，为三，总有六穴也。督脉上入风池，即为信也。
平按：“二十六”《素问》作“二十八”；“中央三”作“中央二”，下有“发际后中八，面中三”八字。
<strong>大椎以下至尻二十节间各一，骶下凡二十一节，脊椎法。</strong>
骶，竹尸反，此经音低，尾穷骨，从骨为正。大椎至骶二十一节，有二十间，间有一穴，则二十六穴也。《明堂》从兑端上项，下至瘖门，有十三穴；大椎以下，至骶骨长强，二十一节，有十一穴。凡二十四穴，督脉气所发。与此不同，未详也。
平按：《素问》“至尻”下，无“二十节间各一”六字，有“尾及傍十五穴至”七字。
<strong>任脉之气所发者二十八穴：喉中央二，</strong>
廉泉、天突二穴也。
平按：《素问》“十八”作“二十八”；“中央二”下，有“膺中骨限中各一”七字。
<strong>鸠尾下三寸，胃腕五寸，胃腕以下下至横骨八寸一一，腹脉法。</strong>
鸠尾以下至横骨一尺六寸，寸有一穴，有十六穴。并已前有一十八穴也。《明堂》中央任脉气所发穴合有二十六，此经从旋机以下至庭中①②穴，合③六，此经从旋机以下至横骨虽发④，下分寸复与《明堂》不同，亦未详也。
平按：《素问》“胃腕”作“胃脘”；“八寸”作“六寸”；“一一”作“半一”。
①“庭中”，人卫本注曰：《甲乙》卷三第十四、《千金》卷二十九第一、《外台》卷三十九、《素问•气府论》王注、《铜人》卷四、《资生》卷一及《发挥》卷中均作“中庭”。
②“”，人卫本注曰：疑是“六”字。
③“”，人卫本注曰：疑是“有”字。
④“”，人卫本注曰：疑是“穴”字。
<strong>五脏之输各五，凡五十穴。足少阴舌下，厥阴毛中急脉各一，</strong>
五脏之输，有二十五，两箱合论，故有五十。足少阴至舌下一穴，亦不与《明堂》同。厥阴毛中急脉，当是同骨，故有五①。
平按：《素问》无“五脏之输各五，凡五十穴”十字，有“下阴别一，目下各一，下唇一，龂交一。冲脉气所发者二十二穴：侠鸠尾外各半寸至脐寸一，侠脐下傍各五分至横骨寸一，腹脉法也”五十一字，在“足少阴”上。
①“”人卫本注曰：疑是“十二”二字。
<strong>《甲乙》手少阴各一，阴阳乔各一，手足诸鱼际脉气所发者，凡三百六十五穴。</strong>
手少阴左右二穴。阴乔所生照海，阳乔所起申脉，左右四穴。手鱼际、足鱼际足太阴脉大白二，②十穴。总二十六脉，有三百八十四穴。此言三百六十五穴者，举大数为言，过与不及，不为非也。三百八十四穴，乃是诸脉发穴之义，若准《明堂》，取穴不尽，仍有重取，以此③……。
②“，”，人卫本注曰：疑是“穴，合”二字。
③“以此”，仁和寺本作“以六”。分析文义，似为“以穴”，其后尚有佚文也。
骨空
平按：此篇自篇首至末，见《素问》卷十六第六十《骨空论篇》。自“督脉起少腹”至“治督脉”，见《甲乙经》卷二第二，又见本书《督脉篇》。
<strong>黄帝问于岐伯曰：余闻风者百病之始也，以针治之奈何？岐伯曰：风从外入，令人振寒、汗出、头痛、身重、恶风寒，治在风府，调其阴阳，不足则补，有余则泻。</strong>
风为百病之源，风初入身凡有五种：一者振寒，二者汗出，三者头痛，四者身重，五者恶风寒。观虚实，取之风府。风府，受风要处也。
平按：《素问》无“于岐伯”三字；“恶风寒”作“恶寒”。注“观”上所缺一字，谨拟作“须”。
<strong>大风颈项痛，刺风府，风府在上椎。</strong>
大风，谓眉鬓落，大风病也。在上椎者，大椎上入脑户而至风府。
<strong>大风汗出，灸，在背下侠脊傍三寸所，厌之令病者呼，应手。从风增风，刺眉头。</strong>
上，一之反；下，火之反。谓病声也。风起则风病发，故曰从风，皆取于攒竹也。
平按：“增风”《素问》作“憎风”。
<strong>失枕，在肩上之横骨间。</strong>
失枕为病，可取肩上横骨间，谓柱骨间。
平按：《素问》无“之”字。
<strong>折使揄臂齐肘，正灸脊中，除络季胁引少腹而痛。</strong>
折使中也，谓使引臂当肘，灸脊中，除络季胁与少腹相引痛病也。
平按：《素问》“”上无“除”字。
<strong>胀，刺。</strong>
在足太阳，故大肠胀，刺也。
<strong>腰痛不可以转摇，急引阴卵，刺九窌与痛上，九窌在腰尻分间。</strong>
八窌与腰输为九窌，此经“窌”字音“聊”，空穴也。
平按：《素问》“九窌”均作“八髎”。
<strong>鼠瘘寒热，还刺寒府，寒府在膝外解营。</strong>
寒热府在膝外解之营穴也，名曰关也。瘘，音漏也。
平按：“膝”上，《素问》有“附”字。
<strong>取膝上外者使之拜，取足心者使之跪。</strong>
凡取膝上外解使拜者，屈膝伏也。取涌泉者，屈膝至地，身不伏为跪也。
平按：“使之跪”下，《素问》有“任脉者，起于中极之下，以上毛际，循腹里上关元，至咽喉，上颐循面入目。冲脉者，起于气街，并少阴之经，侠脐上行，至胸中而散。任脉为病，男子内结七疝，女子带下瘕聚。冲脉为病，逆气里急。督脉为病，脊强反折”凡八十一字。
<strong>督脉起少腹以下骨中央，女子入系庭孔，其孔溺孔之端，</strong>
骨中，尻下大骨空中也。下入骨空中，女子系尾穴端，男子循阴茎也。
平按：《素问》“督脉”下有“者”字；“起”下有“于”字。
<strong>其络循阴器合纂间，绕纂后，别绕臀，至少阴与巨阳中络者，合少阴上股内后廉，贯脊属肾，与太阳起于目内眦，</strong>
督脉络也。绕阴器合于纂间，绕纂后复合，然后亦分为二道，绕臀至足少阴及足太阳二络，合足少阴之经，上阴股后廉，至脊属肾，寻足太阳脉，从颃颡上至目内眦而出也。
<strong>上额交颠上，入络脑，还出别下项，循肩髆内，侠脊抵腰中，入循膂络肾而止；其男子，循茎下至纂，与女子等；</strong>
从目内眦出已，两道上额，至顶上相交已，左右入脑中，还出两箱别下项，各循肩髆之内，侠脊下至腰中，各循脊膂，还复络肾，从颃颡出兑端，上鼻上，下项，下至骶骨，
气发于穴，余行之处，并不发之穴也。
平按：《素问》“颠”作“巅”；“络肾”下无“而止”二字“纂”作“篡”，说见前。注“上额至顶”，“顶”袁刻作“项”；“颃颡”袁刻误作“顽颡”。
<strong>其少腹直上者，贯脐中央，上贯心入喉，上颐环唇，上系两目之下中央。</strong>
有人见此少腹直上者，不细思审，谓此督脉以为任脉，殊为未当也。
<strong>此生病，从少腹上冲心而痛，不得前后，为冲疝。其女子不字，痔遗溺嗌干。督脉生病治督脉，</strong>
此八种病，循督脉而生，故疗督脉之穴也。
平按：《素问》“不字”作“不孕”。
<strong>治在骨上，甚者在脐下营。</strong>
以下言疗督脉穴。骨上，量是骶骨。骨上，督脉标也。脐下营者，营亦穴处也。
<strong>其上气有音者，治其喉中央，在缺盆中者。</strong>
有音，上气喘鸣声也。喉中央，廉泉也。缺盆中央，天突穴也。
<strong>其病上冲喉者治渐，渐者上侠颐。</strong>
上侠颐者，是大迎穴道也。
平按：《素问》“治”下有“其”字。
<strong>蹇膝伸不屈，治其楗。</strong>
伸不得屈，骨病。蹇，纪偃反。在髀辅骨以上，横骨以下，名楗也。
<strong>坐而膝痛，治其机。</strong>
侠①骨相接之处，为机。
①“”萧本原作“”。今据仁和寺本改。
<strong>立而暑解，治其厌关。</strong>
人立肢节解处热，治其厌关。厌关，骸关也，膝骨相属，屈伸之处也。
平按：“厌关”《素问》作“骸关”。注“骸关”上，袁刻脱“关”字。“膝骨相属”，袁刻作“痛引膝骨”，查原钞本“膝骨”上缺一字，“膝骨”下不缺，袁刻将“膝骨”上所缺一字作“痛引”二字，又将“膝骨”下“相”字遗落，与原本不合。平拟将“膝骨”上所缺一字作“与”，文义较顺。
<strong>膝痛，痛及母指，治其腘。</strong>
母指，小母指也。足少阴、足太阳皆行腘中至足小指，故疗其腘也。
平按：“母指”《素问》作“拇指”。
<strong>坐而膝痛如物隐者，治其关。</strong>
腘上髀枢为关也。
<strong>膝痛不可屈伸，治其背内；</strong>
背内，谓足太阳背输内也。
<strong>连若折，治阳明中输窌；</strong>
膝痛不得屈伸，连脚其痛若折者，疗足阳明中输，谓是巨虚上廉也。窌，输穴也。
平按：《素问》“”作“胻”；“输窌”作“俞髎”。
<strong>若别，治巨阳、少阴荥。</strong>
若痛若别，可治足大阳②、足少阳二脉荥穴也。
平按：“阳荥”《素问》作“阴荥”。
②“足大阳”，萧本与仁和寺本同。古文“大”与“太”通，当作“足太阳”为是。
<strong>淫泺不能久立，治少阳之维，在外踝上四寸。</strong>
泺，罗各反。淫泺，膝胻痹痛无力也。外踝上五寸，足少阳光明穴也；少阳维者，在四寸中也。
平按：《素问》“淫泺”下有“胫痠”二字；“外踝上四寸”作“外上五寸”。
<strong>辅骨上横骨下为楗，侠髋为机，膝解为骸关，侠膝之骨为患骸，骸下为辅，辅上为腘，腘上为关，项横骨为枕。</strong>
膝辅骨上，横骨下，为楗；当膝解处，为骸也。项横骨，项上头后玉枕也。髋，孔昆反，又音完。
平按：《素问》“患骸”作“连骸”；“项”作“头”。
<strong>水俞五十七穴者，尻上五行，行五，伏菟上两行，行五，左右各一行，行六穴。</strong>
前已言水输，今复重言者，此言水骨空，水输主骨，故重言也。
平按：《素问》“一行”下有“行五，踝上各一行”七字。
<strong>髓空脑后三分，在颅际兑骨之下，一在新纂下，一在项中复骨下，</strong>[平按：“三分”，赵府本《素问》作“五分”；“脑”上有“在”字；“兑”作“锐”；“新纂”作“龂基”；“项”下有“后”字。]<strong>一在脊骨上空，在风府上，脊骨下空，在尻骨下空。数髓空在面侠鼻，或骨空右口下当两肩。两髆骨空，在髆中之阳。臂骨空在阳，去踝四寸两骨之间。</strong>[平按：《素问》“在阳”作“在背阳”；“两骨”下有“空”字。]<strong>股骨上空在股阳，出上膝四寸。胻骨空在辅骨之上端。股际骨空在毛中动脉下。尻骨空在髀骨之后，相去四寸。遍骨有渗理，毋髓空，易髓无空。</strong>
言骨上有空，五谷津液入此骨空，资脑髓也。此骨空种数所在难分，此皆可知者，不可知者故置而不数也。“两肩”，有本为“唇”也。
平按：《素问》“动”下无“脉”字；“遍骨”作“扁骨”；“渗理”下有“腠”字；“毋髓空”，“空”字作“孔”。
卷第十二营卫气
营卫气别
①“营卫气别”，萧本作佚。今据仁和寺本补。
平按：此篇自“溢于中”以上，残脱不完，篇目亦不可考。其自“黄帝曰：营气之道”至“肺，流”，凡二十字，从《灵枢》、《甲乙》〈营气篇〉补入。自“溢于中”以下至“逆顺之常也”，见《灵枢》卷四第十六《营气篇》，又见《甲乙经》卷一第十《营气篇》。自“黄帝曰：愿闻营卫之所行”至末，见《灵枢》卷四第十八《营卫生会篇》，又见《甲乙经》卷一第十一《营卫三焦篇》。
编者按：自篇首至“传之于肺，流”（即“平按”所言：“溢于中”以上），仁和寺本存，萧氏未经见也。今依仁和寺本补足，并于每段“
编者按”之后附以校记。又按：自篇首至“故昼不精，夜不得瞑”，见《灵枢•营卫生会第十八》，又见《甲乙经•营卫三焦第十一》。
<strong>黄帝问岐伯曰：人焉受气?</strong>
人之生也，禀气而生，未知禀受何气？
编者按：“岐伯”二字《甲乙经》无。“岐”字之前，《灵枢》有“于”字。
<strong>阴阳焉会？</strong>
未知所受阴阳正气如何会？
编者按：“会”字，原缺下三分之一，据经文，当作“会”字。又，“会”字下有空白，疑或有一“也”字。
<strong>何气为营？何气为卫？营安从生？卫于焉会？</strong>
问营卫知名之所由，气生处。
编者按：“何气为卫”四字，仁和寺本缺，唯“何”字残存上部，谨依《灵枢》、《甲乙经》补。“卫于焉会”《甲乙经》作“卫于从会”。注“气生处”之前缺三字，第三字剩最下一横笔，待考。
<strong>老壮不同气，阴阳异位，愿闻其会。</strong>
问。
编者按：“阳异”、“闻”三字，仁和寺本残，谨依《灵枢》、《甲乙经》补。
<strong>岐伯答曰：人受气于谷，谷入于胃，以传肺，五脏六腑，皆以受气，</strong>
人之受气，受谷气也。肺以气，故谷之精气传之与肺。气传与脏腑，故脏腑皆受气于肺也。
编者按：“答”《甲乙经》作“对”。“于胃”二字残，据《灵枢》、《甲乙经》补。“以传肺”《灵枢》作“以传与肺”，《甲乙经》作“气传于肺”。注“肺以”后所缺一字，疑为“主”字。“故”字，仁和寺本残存右半部，据文义，谨拟作“故”。
<strong>其清者为营，浊者为卫，</strong>
之气为营，谷浊气为。
编者按：“浊”字，仁和寺本残存左半部“氵”，谨依《灵枢》、《甲乙经》补。注原缺四字，考上下文义，此两句当作“谷之清气为营，谷之浊气为卫”。
<strong>营在脉中，卫在脉外，</strong>
清血之气于，以营于身，故曰营气。谷之浊气在于外，亦周身不住卫身，故曰卫气也。
编者按：此段经文，仁和寺本仅残存“营”、“中卫”三字，谨依《灵枢》补作“营在脉中，卫在脉外”，《甲乙经》作“营行脉中，卫行脉外”。注“清血之气于”所缺三字，虫蚀不完，玩其剩形，似当为“行”、“脉中”三字。“不住卫身”，“不”字原缺上部一横笔，谨据文义补。
<strong>营周不休，</strong>
营气法天，营身不息，故曰不休。
<strong>五十而复大会。</strong>
营气营身五十周已，大会于两手太阴中也。
<strong>阴阳相贯，如环毋端。</strong>
营气起于中焦，下络大肠，上膈入[肺]，以肺系横出掖下，至于大指、次指之端，入手阳明，从手阳明入足阳明，次入足太阴，次入手少阴，次入手太阳，次入足太阳，次入足[少阴，次入]手心主，次入手[少阳]，次入足太阳，次入足厥阴，还[手太阴，阴]阳[相贯]，终而复始，与天地同[纪，故]曰如环无端也。
编者按：“毋”《灵枢》、《甲乙经》均作“无”。此段杨注缺字甚多，难以一一叙述，凡文中以“[]”括之者，均为原仁和寺本或缺或残之字，其中文字为编者所拟加，仅供参考。下同。
<strong>卫气行于阴二十五度，行于阳亦二十五度，分为昼夜，</strong>
以下言卫气之行也。度，周也。阴者，五脏也。阳者，三阳脉也。卫气昼行三阳[之脉]二十五周，夜行五脏亦二十五周，故曰分为昼夜也。
编者按：仁和寺本“卫气行”与“行于阴二十五度”之文断开，其断处注有“十一行缺”四小字。细考《灵枢•营卫生会篇》，“卫气行”三字与下文“于阴二十五度”正相衔接，中间并无缺文。“于阴二十五度”，“五”字原缺，据《灵枢》、《甲乙经》补；“行于阳亦”，“于”、“亦”二字残缺，据《灵枢》补，《甲乙经》无“亦”字。注“之脉”、“曰分”四字原缺，谨依其剩笔及上下文义补。
<strong>故气至阳而起，至阴而止。</strong>
气，卫气也。阳，日阳也。阴，夜阴也。卫气至平旦[自]太阳而[出，行于三]阳，[至]夜阴[时，行]肾等五脏，[阳]气[已]止也。
编者按：“气”字《甲乙经》无。“而止”二字，仁和寺本残，谨据《灵枢》、《甲乙经》补。
<strong>故日中而阳陇为重阳，</strong>
陇，大也，日中阳极，故为大也。日为阳也，极至日中，故曰重阳也。
编者按：“故日中”，《灵枢》作“故曰日中”。注“日中阳极”，“极”字缺下半部，细玩其残形，复参以下文“极至日中”，及下节注文“夜半为阴极”，当为“极”字。
<strong>夜半而阴陇为重阴。</strong>
夜为阴极，至夜半，故曰重阴也。
<strong>故太阴主内，太阳主外，各行二十五度，分为昼夜。</strong>
内，五脏也。外，三阳也。卫气夜行五脏二十五周，昼行三阳二十五周，阴阳会昼夜也。
编者按：注“三阳二十五周”，“五”字原钞残缺上部一横笔，据文义谨拟作“五”。
<strong>夜半为阴陇，夜半后而阴衰，平旦阴尽而阳受气。日中而阳陇，日西而阳衰，日入而阳尽而阴受气。夜半而大会，万民皆卧，命曰合阴，平旦阴尽而阳受气，如是毋已，与天地同纪。</strong>
[阴阳]之气更盛衰，终而复始，[此]为物[化]之[常]也。夜半万人[皆卧]，人气与[阴气合，故曰]合阴。平旦[阳气]生，日中名为[合阳]夜……。
编者按：“夜半为阴陇”，“半”字下部残缺，“陇”字右半部残缺，据《灵枢》、《甲乙经》补。“而阴衰”三字，仁和寺本缺（空三格），今据《灵枢》、《甲乙经》补。两“受气”之后，《灵枢》均有“矣”字。“日中而阳陇”，《灵枢》、《甲乙经》均作“日中为阳陇”，“中”字原缺，据二经补。“日入而阳尽”，“而”字《灵枢》、《甲乙经》均无。“命曰”《甲乙经》作“名曰”。“毋已”，《灵枢》、《甲乙经》均作“无已”。
<strong>黄帝问曰：老人之不夜瞑者，何气使然？少壮不夜寤者，何气使然？岐伯答曰：壮者之气血盛，其肌肉滑，气道通，营卫之行，不失其常，故昼精而夜瞑。老者之气血衰，肌肉枯，气道涩，五脏之气相薄，其营气衰小而卫气内伐，故昼不精，夜不得瞑。</strong>
[民]年反。以下[言]老、壮之人营卫气异也。营气衰小，脉中也；卫气内伐，脉外气衰。伐，蹇息也。
编者按：“黄帝问曰”《灵枢》作“黄帝曰”，《甲乙经》作“曰”。“少壮不夜寤者”《灵枢》作“少壮之人不昼瞑者”。前“何气使然”，《甲乙经》无。“气道通”《甲乙经》作“气道利”。“营卫”《灵枢》、《甲乙经》均作“荣卫”。“不失其常”，“失”字仁和寺本缺，今据《灵枢》、《甲乙经》补。“老者之气血衰”，“衰”字《甲乙经》作“减”。“肌肉枯”上，《灵枢》、《甲乙经》均有“其”字。“相薄”，《灵枢》作“相搏”。“衰小”《灵枢》、《甲乙经》均作“衰少”。“伐”，仁和寺本均作“代”（杨注亦作“代”），盖传写之误也，据《灵枢》、《甲乙经》改。“夜不得瞑”，《灵枢》作“夜不瞑”，《甲乙经》作“而夜不得瞑”。注“民”、“言”二字残缺不完，据文义补。
<strong>黄帝曰：宗气之道，内谷为宝。</strong>
人之生也，以气为宗。宗气之，无贵内谷。谷，谷即肠也，肠胃[宗]最重，故名宝也。
编者按：“宗”字，《灵枢•营气篇》作“营”。萧本此处加“平按”曰：“《甲乙经》无‘黄帝曰’三字。”
<strong>谷入于胃，乃传之于肺，流①溢于中，布散于外，</strong>
谷入胃已，精浊下流，清精注肺，肺得其气，流溢五脏，布散六腑也。
①“流”字之后，萧本原有“
平按：以上从《灵枢》、《甲乙经》〈营气篇〉补入。”萧氏所补仅为《太素》经文，今已从仁和寺本补入全文。
<strong>精专者行于经隧，常营毋已，终而复始，是谓天地之纪。</strong>
精专血气，常营无已，名曰营气也。
<strong>故气从太阴出，注于阳明，上行至面，注足阳明，下行至跗，注大指间，与太阴合，</strong>
以下言营行十二经脉也。气，营气也。营气起于中焦，并胃口出上焦之后，注手太阴、手阳明，乃之足阳明也。
平按：“出”下，《甲乙》有“循臂内上廉”五字。注“于阳明”《灵枢》、《甲乙》作“注手阳明”。《灵枢》无“至面”二字。
<strong>上行抵脾。从脾注心中，循手少阴出掖下臂，注小指之端，合手太阳，上行乘掖出内，注目内眦，上颠下项，合足太阳，循脊下尻，行注小指之端，</strong>
足太阴脉注心中，从心中循手少阴脉行也。合者，合手小指端也。上颠下项者，十二经中，手太阳脉支者，别颊上抵鼻至目内眦；手②太阳脉，起目内眦。此言上颠者，循手太阳气至目内眦，合足太阳之气，与之共行，上顶下项，然后称合，理亦无违也。
平按：“抵脾”《灵枢》作“抵髀”。“掖”《灵枢》、《甲乙》均作“腋”，下同，不再举。“下臂，注小指之端”，《灵枢》无“之端”二字。“尻”下，《灵枢》、《甲乙》有“下”字。
②人卫本注曰：手，详文义当是“足”字之误。
<strong>循足心，注足少阴，上行注肾。从肾注心，外散于胸中，循心注</strong>[平按：“注”《灵枢》、《甲乙》作“主”。]<strong>脉出掖下臂，入两筋之间，入掌中，出中指之端，</strong>[平按：《甲乙》作“手中指”。]<strong>还注小指、次指之端，合手少阳，上行注膻中，散于三焦，从三焦注胆，</strong>[平按：“胆”《甲乙》作“膻”]<strong>出胁注足少阳，下行至跗上，复从跗注大指间，合足厥阴，上行至肝。从肝上注肺，上循喉咙，入颃颡之窍，究于畜门。其别者，</strong>[平按：《灵枢》、《甲乙》作“其支别者”。]<strong>上额循颠下项中，循脊入骶，是督脉也，络阴器，上过毛中，入脐中，上循腹里，入缺盆，下注肺中，复出太阴。此营气之行逆顺之常也。</strong>
问曰：肝脉足厥阴，上贯膈，布胁肋，循喉咙之后，上入颃颡，连目系，上出额，与督脉会于颠。此言足厥阴脉循喉咙究于畜门，循颠入骶等是督脉者，未知督脉与足厥阴同异何如？答曰：足厥阴脉从肝上注肺，上循喉咙，上至于颠，与督脉会。督脉自从畜门上额至颠，下项入骶，与厥阴不同。此言别者上额循颠之言，乃是营气行足厥阴至畜门，别于厥阴之脉，循督上额至颠，下项入骶络阴器，上循腹里入缺盆，复别于督脉，注于肺中，复出手太阴之脉，此是营气循列度数常行之道，与足厥阴及督脉各异也。颃颡，当会厌上双孔。畜门，鼻孔也。逆顺者，在手循阴而出，循阳而入；在足循阴而入，循阳而出，此为营气行逆顺常也。
平按：“此营气之行”《甲乙》作“此营气之所行也”。
<strong>黄帝曰：愿闻营卫之所行，皆何道从行？岐伯答曰：营出于中焦，卫出于上焦。</strong>
夫三焦者，上焦在胃上口，主内而不出，其理在膻中；中焦在胃中口，不上不下，主腐熟水谷，其理在脐旁；下焦在脐下，当膀胱上口，主分别清浊，主出而不内，其理在脐下一寸。故营出中焦者，出胃中口也；卫出上焦者，出胃上口也。
平按：“从行”《灵枢》作“从来”；《甲乙》作“从始”，无“岐伯答”三字。
<strong>黄帝曰：愿闻三焦之所出。</strong>
前问营卫二气所出，出于三焦，未知上焦卫气出在何处？故致斯问。
平按：《甲乙》无“黄帝曰：愿闻”至①下“岐伯曰”十三字。
①“至”，萧本原作“及”，当系传写之误，今据文义改为“至”。考《甲乙经》，从“黄帝曰：愿闻”至下节“岐伯曰”正十三字也。
<strong>岐伯曰：上焦出于胃上口，并咽以上贯膈，布胸中，走掖，循太阴之分而行，还注阳明，上至舌，</strong>
咽胃之际，名胃上口。胃之上口出气，即循咽上布于胸中，从胸中之掖，循肺脉手太阴行至大指、次指之端，注手阳明脉，循指上廉上至下齿中。气到于舌，故曰上至舌也。此则上焦所出与卫气同，所行之道与营共行也。
平按：“布”上，《灵枢》、《甲乙》有“而”字。“还注阳明”《灵枢》作“还至阳明”，《甲乙》作“还至手阳明”。注“从胸中”，“从”字袁刻作“循”。
<strong>下足阳明，</strong>
其脉还出侠口交人中，左之右，右之左，上侠鼻孔与足阳明合。足阳明下行至足太阴等，与营气俱行也。
平按：“下足阳明”《甲乙》作“下注足阳明”。注“交人中”，“交”字袁刻误作“夹”。
<strong>常与营俱行于阳二十五度，行于阴亦二十五度，一周也，故五十周而复大会于手太阴。</strong>
营气行昼，故即行阳也；行夜，故即行阴也。其气循二十八脉十六丈二尺，昼行二十五周，夜行二十五周，故一日一夜行五十周，平旦会手太阴脉也。一度有一周，五十周为日夜一大周矣。上焦卫气循营气行，终而复始，常行无已也。
平按：“行于阳”二句，《甲乙》作“行于阴阳各二十五度”；“一周也”作“为一周”；“故”下有“日夜”二字；“复”
下有“始”字。
<strong>黄帝曰：人有热饮食下胃，其气未定，汗则出，或出于面，或出于背，或出于身半，其不循营卫气之道而出何也？岐伯曰：此外伤于风，内开腠理，毛蒸理泄，卫气走之，固不得循其道，此气慓悍滑疾，见开而出，故不得从其道，故命曰漏洩。</strong>
蒸，之冰反，火气上行也。卫气在于脉外分肉之间，腠理伤风，因热饮食，毛蒸理泄，腠理内开。慓，芳昭反，急也。悍，胡旦反，勇也。言卫气勇急，遂不循其道，即出其汗，谓之漏泄风也。
平按：“营卫气”《灵枢》、《甲乙》无“营”字。“命曰”《甲乙》作“名曰”，袁刻脱“命”字。“洩”《灵枢》、《甲乙》均作“泄”。
<strong>黄帝曰：愿闻其中焦之所出。岐伯曰：中焦亦并胃口，出上焦之后，此所谓受气者，泌糟粕，蒸津液，化其精微，上注于肺脉，乃化而为血，以奉生身，</strong>
泌，音必。中焦在胃中口，中焦之气，从胃中口出已，并胃上口，出上焦之后，五谷之气也，泌去糟粕，承津液之汁，化其精微者，注入手太阴脉中，变赤称血，以奉生身。
平按：《甲乙》无“黄帝曰”至“岐伯曰”十四字。《灵枢》“胃口”作“胃中”。《灵枢》、《甲乙》“承津液”，“承”字均作“蒸”。注“五谷”上原缺一字，依经文拟作“受”。
<strong>莫贵于此，故独得行于经隧，命曰营气。</strong>
人眼受血，所以能视，手之受血，所以能握，足之受血，所以能步，身之所贵，莫先于血，故得行于十二经络之道，以营于身，故曰营气也。隧，道也。故中焦营气也。
平按：“命曰营气”《甲乙》无“气”字。注“中焦”下原缺二字，因上节问中焦之所出，故此处拟作“所出”二字。
<strong>黄帝曰：夫血之与气，异名同类何也？岐伯曰：营卫者精气也，血者神气也，故血之与气，异名同类焉。故夺血者毋汗，夺气者无血，故人生有两死而毋两生。</strong>
营卫者，人之至精之气，然精非气也；血者神明之气，而神非血也。故比之水气无异也。毋血亦死，毋气亦死，故有两死也；有血亦生，有气亦生，随有一①即生，故毋两生也。
①“一”，萧本误作“二”。今据仁和寺本改。
<strong>黄帝曰：愿闻下焦之所出。岐伯答曰：下焦者，别回肠，注于膀胱而渗入焉。故水谷者，常并居于胃中，成糟粕，而俱下于大肠，而成下焦，渗而俱下，济泌别汁，循下焦而渗入膀胱焉。</strong>
回肠，大肠也。下焦在脐下，当膀胱上口，主分别清浊而不内，此下焦处也。济泌别汁，循下焦渗入膀胱，此下焦气液也。膀胱，尿脬也。
平按：《甲乙》无“黄帝曰”至“岐伯答”十四字；“而成”作“而为”；“济泌”作“渗泄”。
<strong>黄帝曰：人饮酒亦入胃，谷未熟而小便独先下何也？岐伯答曰：酒者熟谷之液也，其气悍以滑，故后谷入而先谷出焉。</strong>
其气悍者，酒为熟谷之气，又热，故气悍。
平按：注“又热”，袁刻脱“又”字。“悍”下原缺三字，依经文拟作“以滑也”三字。
<strong>黄帝曰：善。余闻上焦如雾，中焦如沤，下焦如渎，此之谓也。</strong>
上焦之气，如雾在天，雾含水气，谓如雪雾也。沤，屋豆反，久渍也。中焦血气在脉中，润一顷，谓之沤也。下焦之气溲液等，如沟渎流在地也。
平按：注“雪”字，恐系“雲”字传写之误也。
营卫气行
平按：此篇自篇首至“三饮而已”，见《灵枢》卷十第七十一《邪客篇》，又见《甲乙经》卷十二第三。自“黄帝曰：余闻十二经脉”至“以数调之”，见《灵枢》卷六第四十《阴阳清浊篇》。自“黄帝曰：愿闻人之清浊”至“以数调之”，又见《甲乙经》卷一第十二。自“黄帝曰：经脉十二者”至末，见《灵枢》卷六第三十四《五乱篇》，又见《甲乙经》卷六第四《阴阳清浊顺治逆乱大论》。
<strong>黄帝问伯高曰：夫邪气之客于人也，或令人目不瞑不卧出者，何气使然？</strong>
厥邪客人为病，目开不得合，卧起起也。
平按：“目不瞑”至“使然”十一字，《甲乙》作“目不得眠者何也”七字。
<strong>伯高答曰：五谷入于胃也，其糟粕、津②液、宗气，分为三隧。</strong>
宗，总也。隧，道也。糟粕、津液、总气，分为三隧。
②“津”，萧本误作“精”，今据仁和寺本改。
<strong>故宗气积于胸中，出于喉咙，以贯心肺而行呼吸焉。</strong>
糟粕津液，浊秽下流，以为溲便。其清者宗气，积于膻中，名曰气海，其气贯于心肺，出入喉咙之中而行呼吸，一也。
平按：“心肺”《灵枢》作“心脉”。
<strong>营气者，泌其津液，注之于脉，化而为血，以营四末，内注五脏六腑，以应刻数焉。</strong>
营气起于中焦，泌五谷津液，注于肺脉手太阴中，化而为血，循脉营于手足，回五脏六腑之中，旋还以应刻数，二也。
<strong>卫气者，出其悍气之慓疾，而先行四末、分肉、皮肤之间而不休者也，昼日行于阳，夜行于阴，其入于阴也，常从足少阴之分间，行于五脏六腑。</strong>
卫气起于上焦，上行至目，行手足三阳已，夜从足少阴分，上行五脏，至昼还行三阳，如是行五脏。行六脏者，夜行五脏之时，脏脉络腑，故兼行也，以腑在内故，三也。
平按：“四末”上，《灵枢》、《甲乙》有“于”字。“不休者也”《甲乙》作“不休息也”。“昼”下，《甲乙》无“日”字。《灵枢》无“其入于阴也”句。
<strong>今厥气客于脏腑，则卫气独卫其外，卫其外则阳气瞋，瞋则阴气益少，阳乔满，是以阳盛，故目不得瞑。</strong>
厥气，邪气也。邪气客于内脏腑中，则卫气不得入于腑腑，卫气唯得卫外，则为盛阳。瞋，张盛也。脏腑内气不行，则内气益少。阳乔之脉在外营目，今阳乔盛溢，故目不得合也。瞑，音眠。
平按：“脏腑”《灵枢》作“五脏六腑”，《甲乙》作“五脏”。“独卫其外”《甲乙》作“独营其外”。“卫其外则阳气瞋”至“目不得瞑”二十五字，《灵枢》作“行于阳则阳气盛，阳气盛则阳蹻陷，不得入于阴，阴虚故目不瞑”二十五字，《甲乙》同，惟《甲乙》“阳乔陷”作“阳乔满”；“阴虚”作“阴气虚”；“故目不瞑”作“故目不得眠”，与《灵枢》小异。
<strong>黄帝曰：善。治之奈何？伯高曰：补其不足，泻其有余，调其虚实，以通其道而去其邪，</strong>
不足，阴气也。有余，外阳气。
<strong>饮以半夏汤一齐，阴阳以通，其卧立至。</strong>
以下言半夏汤方，以疗厥气，厥气既消，内外气通，则目合得卧。
平按：“齐”《灵枢》、《甲乙》作“剂”。
<strong>黄帝曰：善。此所谓决渎壅塞，经络大通，阴阳和得者也。愿闻其方。</strong>
沟渎水壅，决之则通。阴阳气塞，针液导之，故曰决渎，所以请闻其方也。
<strong>伯高曰：其汤方以流水千里以外者八升，扬之万遍，取其清五升煮之，炊以苇薪，大沸，量秫米一升，治半夏五合，徐炊，令竭为一升半，去其滓，饮汁一小杯，日三，稍益，以知为度。故其病新发者，覆杯则卧，汗出则已矣；久者，三饮而已。</strong>
饮汤覆杯即卧，汗出病已者，言病愈速也。三饮者，一升半为一剂，久病三服即差，不至一剂，新病一服即愈也。
平按：“大沸”，“大”字《灵枢》、《甲乙》均作“火”。
<strong>黄帝曰：余闻十二经脉，以应十二经水。十二经水者，其五色各异，清浊不同，人之血气若一，应之奈何？</strong>
十二水，谓泾、渭、海、湖、汝、沔、淮、漯、江、河、济、漳。此十二水，十二经所法，以应五行，故色各异也。江清河浊，即清浊不同也。若，如也。人血脉如一，若为彼十二经水也？
平按：“十二经水”四字，《灵枢》不重。
<strong>岐伯曰：人之血气，苟能若一，则天下为一矣，恶有乱者乎？</strong>
人之血气苟能一种无差者，不可得应于十二经水，正以血脉十二经不同，故得应于十二经水，所以有相乱也。
<strong>黄帝曰：余问一人，非问天下之众。岐伯曰：夫一人者，亦有乱气，天下之众，亦有乱气，其为一耳。</strong>
非直天下众人血脉有乱，一人自有十二经脉，故有乱也。
平按：“其”下原缺一字，《灵枢》作“合”，袁刻作“理”。
<strong>黄帝曰：愿闻人气之清浊。岐伯曰：受谷者浊，受气者清，</strong>
受谷之浊，胃气也；受气之清，肺气也。
<strong>清者注阴，</strong>
阴，肺也。
<strong>浊者注阳，</strong>
阳，胃也。
<strong>浊而清者上出于咽，</strong>
谷气浊而清者，上出咽口，以为噫气也。
<strong>清而浊者则下行，</strong>
谷气清而浊者，下行经脉之中，以为营气。
平按：“则下行”《甲乙》作“下行于胃”。
<strong>清浊相干，命曰乱气。</strong>
清者为阴，浊者为阳，清浊相干，则阴阳气乱也。
平按：“命”《甲乙》作“名”。
<strong>黄帝曰：夫阴清而阳浊，浊者有清，清者有浊，别之奈何？</strong>
问清浊之状也。
平按：“别”上，《灵枢》有“清浊”二字。
<strong>岐伯曰：气之大别，</strong>
气之细别多种，今言其大略耳。
<strong>清者上注于肺，</strong>
谷之清气，上注于肺。
<strong>浊者下流于胃。</strong>
谷之浊者，下流于胃。
<strong>胃之清气，上出于口；</strong>
胃中谷气浊而清者，上咽出口，以为噫气。
<strong>肺之浊气，下注于经，内积于海。</strong>
注肺清，而浊气下注十二经，并积膻中，以为气海而成呼吸也。
<strong>黄帝曰：诸阳皆浊，何阳独甚乎？</strong>
诸阴皆清，诸阳皆浊。诸阳之脉皆浊，未知何经独受中之浊也。
<strong>岐伯曰：手太阳独受阳之浊。</strong>
胃者，腐熟水谷，传与小肠，小肠受盛，然后传与大肠，大肠传过，是为小肠受秽浊最多，故小肠经受阳之浊也。
<strong>手太阴独受阴之清，其清者上走空窍，</strong>
肺脉手太阴受于清气，其有二别。有清清之气，行于三百六十五络，皆上于面，精阳之气上行目而为精，其别气走耳而为听，其宗气上出于鼻而为臭，其浊气出于唇口为味，皆是手太阴清气行之故也。
平按：“空窍”《甲乙》作“孔窍”。注“精阳”二字，袁刻作“清”。
<strong>其浊者下行诸经。</strong>
手太阴清而浊者，下入于脉，行十二经中也。
<strong>诸阴皆清，足太阴独受其浊。</strong>
六阴之脉皆清，足太阴以是脾肺，脾主水谷浊气，故足太阴受阴之浊也。
平按：注“脾主”，“主”字上半虫伤不全，下半剩“土”字，当是“主”字剩文，袁刻作“上”。
<strong>黄帝曰：治之奈何？岐伯曰：清者其气滑，浊者其气涩，此气之常也。故刺阳者，深而留之；刺阴者，浅而疾之；清浊相干者，以数调之。</strong>
诸经多以清者为阳，浊者为阴；此经皆以谷之悍气为浊为阳，谷之精气为清为阴，有此不同也。故人气清而滑利者，刺浅而疾之；其气浊而涩者，刺深而留之；阴阳清浊气并乱，以理调之，理数然也。
平按：《灵枢》“刺阳”作“刺阴”；“刺阴”作“刺阳”，《甲乙》同。“疾之”《甲乙》作“疾取之”。
<strong>黄帝曰：经脉十二者，别为五行，分为四时，何失而乱？何得而治？岐伯曰：五行有序，四时有分，相顺则治，相逆则乱。</strong>
相顺者，十二经脉皆有五行四时之分。诸摄生者，摄之当分，则为和为顺；乖常失理，则为逆为乱也。
<strong>黄帝曰：何谓相顺？</strong>[平按：《甲乙》有“而治”二字。]<strong>岐伯曰：经脉十二者，以应十二月。十二月者，分为四时。四时者，春夏秋冬，其气各异，营卫相随，阴阳已和，清浊不相干，如是则顺而治。</strong>
营在脉中，卫在脉外，内外相顺，故曰相随，非相随行，相随和也。
<strong>黄帝曰：何谓逆而乱？岐伯曰：清气在阴，浊气在阳，</strong>
清气在于脉内，为营为阴也；浊气在于脉外，为卫为阳也。
<strong>营气顺行脉，卫气逆行，</strong>
营卫气顺逆十二经而行也。卫之悍气，上至于目，循足太阳至足指为顺行；其悍气散者，复从目，循手太阳向手指，是为逆行也。此其常也。
平按：《灵枢》、《甲乙》“脉”上无“行”字。
<strong>清浊相干，乱于胸中，是谓大悗。</strong>
悗，音闷。阳气入阴，阴气入阳，即清浊乱也。营气逆行，卫气顺行，即逆顺乱也。
<strong>故气乱于心，则烦心密嘿，俛首静伏；</strong>
密嘿烦心，不欲言也。俛首，低头静伏也。
平按：“嘿”《甲乙》作“默”。
<strong>乱于肺，则俛仰喘喝，接手以呼；</strong>
肺手太阴脉行臂，故肺气乱，肺及臂手闷，所以接手以呼也。
平按：“接”《甲乙》作“按”。
<strong>乱于肠胃，则为霍乱；</strong>
肠胃之中，营卫之气相杂为乱，故为霍乱。霍乱，卒吐利也。
<strong>乱于臂胫，则为四厥；</strong>
四厥，谓四肢冷，或四肢热也。
<strong>乱于头，则为厥逆，头重眩仆。</strong>
厥逆头重，谓头寒或热，重而眩仆也。
平按：“头重”《甲乙》作“头痛”，注；“一作头重。”
<strong>黄帝曰：五乱者，刺之有道乎？岐伯曰：有道以来，有道以去，审知其道，是谓身宝。</strong>
有道者，理其乱，使从其道。
<strong>黄帝曰：善。愿闻其。岐伯曰：气在于心者，取之手少阴经、心主输；</strong>
气在于心取手少阴经者，《上经》云：“心不受邪。”今气在心，若为不受邪也？若言邪在心之包络，即应唯疗手心主之经，何为心病二经俱疗？故知心者亦受邪也。输，谓手少阴、手心主二经各第三输也。
平按：“其”下原缺一字，《灵枢》作“道”，袁刻作“旨”。“少阴经心主输”《灵枢》、《甲乙》作“少阴心主之输”。
<strong>气在于肺，取之手太阴荥、足少阴输；</strong>
手太阴荥，肺之本输。足少阴输，乃是肾脉。以其肾脉上入于肺，上下气通，故上取太阴荥，下取足少阴输。
<strong>气在于肠胃，取之足太阴、阳明下者取三里；</strong>
足太阴，脾脉也。脾胃腑脏阴阳气通，故肠胃气乱，取足太阴也。阳明之脉，是胃本经，胃之上输在背，下输在三里也。
平按：“下者”《灵枢》、《甲乙》作“不下者”。
<strong>气在于头，取之天柱、大杼；</strong>
足太阳脉行头，天柱、大杼，并是足太阳脉气所发，故取之也。
<strong>不知，取足太阳荥输；</strong>
取前二穴不觉愈者，可取足太阳第二荥穴及第三输也。
<strong>气在于臂足，先去于血脉，后取阳明、少阳之荥输。</strong>
手足四厥，可先刺去手足盛络之血，然后取于手足阳明荥之与输，及手足少阳荥及输也。
平按：《灵枢》“足”下有“取之”二字；“血”上无“于”字。
<strong>黄帝曰：补泻若何？岐伯曰：徐入徐出，谓之导气，</strong>
补者徐入疾出，泻者疾入徐出，是谓通导营卫之气，使之和也。
<strong>补泻无形，所以谓之同精是非有余不足也，乱气之相逆也。</strong>
补泻虽复无形无状，所以同欲精于气之是非有余不足及乱气之逆也。故精者，补泻之妙，意使之和也。
<strong>黄帝曰：光乎哉道，明乎哉论，请著之玉版，命曰治乱。</strong>
黄帝赞岐伯之言有二：一则所言光扬大道，二则所论开道巧便。故请传之不朽也。
平按：自“黄帝曰：光乎哉”至末，《甲乙》无。
营五十周
平按：此篇自“黄帝曰：余闻五十营”至末，见《灵枢》卷四第十五《五十营篇》，又见《甲乙经》卷一第九《气息周身五十营四时日分漏刻篇》。
<strong>黄帝曰：余愿闻五十营。岐伯答曰：天周二十八宿，宿三十六分，</strong>
此据大率言耳，其实弱三十六分。
平按：《甲乙》无“余愿闻”三字。《灵枢》“营”下有“奈何”二字。
<strong>人气行一周，</strong>
谓昼夜周。
<strong>一千八分。</strong>
其实千分耳，据三十六全数剩①之，故剩八分也。宿各三十五分七分分之五，则千分也。知必然者，下云气行一周，日行二十分，气行再周，日行三十分，人昼夜五十周，故知一千分也。
平按：“千”上，《灵枢》、《甲乙》无“一”字。注“日行三十分”，当系“四十分”之误，玩下经文自明。
①人卫本注曰：賸，《说文》：“物相增加也。”音义同“乘”，与下文“賸”为赘余之词者，字同义异。
<strong>日行二十八分，人经脉上下、左右、前后二十八脉，周身十六丈二尺，</strong>
日行二十分，人经脉一周，言八分者误也，以上下文会之可知也。
平按：“日行二十八分”，“分”字《灵枢》作“宿”，《甲乙》无此句。
<strong>以应二十八宿，漏水下百刻，以分昼夜。</strong>
以二十八脉气之周身，上应二十八宿，漏水之数，昼夜之分，俱周遍。
<strong>故人一呼，脉再动，气行三寸，一吸，脉亦再动，气行三寸，呼吸定息，气行六寸。</strong>
一息之间，日行未一分，故不言日行之数。
<strong>十息，气行六尺，日行二分。</strong>
一息六寸，十息故六尺也。二分，谓二十七分分之四分也。人气十息，行亦未一分也。十三息半，则一分矣。
平按：注“四分”，据下注“十息得二十七分之二十”，此“四”字恐系“二十”之误。
<strong>二百七十息，气行十六丈二尺，气行交通于中，一周于身，下水二刻，日行二十分。</strong>
十息六尺，故二百七十息，气行一百六十二尺。又日行二十分者，十息得二十七分之二十，百息得二百，二百息得四百，二百七十息得五百四十分，以二十七除之，则为二十分矣。
平按：“二十分”《灵枢》作“二十五分”，《甲乙》作“二十分有奇”。
<strong>五百四十息，气行再周于身，下水四刻，日行四十分。</strong>
倍一周身之数。
平按：“四十分”《甲乙》作“四十分有奇”。
<strong>二千七百息，气行十周于身，下水二十刻，日行五宿二十分。</strong>
十倍一周，故日行二百分也。宿各三十六分，故当五宿二十分也。由此言之，故知五十周以一千分为实也。
平按：“二十分”《甲乙》作“二百十分有奇”。
<strong>一万三千五百息，气行五十营于身，水下百刻，日行二十八宿，漏水皆尽，脉终矣。</strong>
此人昼夜之息数，气行二十八脉之一终，与宿漏相毕。
平按：《甲乙经》注引王冰曰：“此略而言之也，细言之，则常以一千周加一分又十分之六，乃奇分尽也。”
<strong>所谓交通者，并行一数，</strong>
谓二手足脉气并行，而以一数之，即气行三寸者，两气各三寸也。而二气之行，相交于中，故曰交通。上有交通之文，故云所谓也。
<strong>故五十营备，得尽天地之寿矣，</strong>
寿，即终之义也。天地以二十八宿下水百刻为一终也。
<strong>气凡行八百一十丈。</strong>
即二十八脉相续五十周之数也。
平按：《灵枢》无“气”字。
卫五十周
平按：此篇自篇首至末，见《灵枢》卷十一第七十六《卫气行篇》，《甲乙经》同上。
<strong>黄帝问于伯高曰：愿闻卫气之行，出入之合何如？伯高答曰：岁有十二月，日有十二辰，子午为经，卯酉为纬，天周二十八宿而面有七星，四七二十八星，房卯为纬，虚张为经。</strong>
经云：虚张为经者错矣，南方七宿星为中也。
平按：《甲乙》“天周二十八宿而面有七星”作“天一面七宿，周天”七字。“面有”《灵枢》作“一面”。“房卯”，“卯”字《灵枢》、《甲乙》均作“昴”。
<strong>是故房至毕为阳，昴至尾为阴，</strong>
经云：昴至尾为阴，便漏心宿也。
平按：“尾”《灵枢》、《甲乙》均作“心”。
<strong>阳主昼，阴主夜。故卫气之行，一日一夜五十周于身，昼日行于阳二十五周，夜行于阴二十五周于五脏。</strong>
昼行手足三阳，终而复始，二十五周；夜行五脏，终而复始，二十五周也。
平按：“于五脏”上，《灵枢》、《甲乙》重“周”字。
<strong>是故平旦阴气尽，阳气出于目，目张则气上行于头，循项下足太阳，循背下至小指之端；</strong>
行于五脏，阴气尽也。卫气出目，循足太阳气出于目出也。小指之端，足小指外侧端也。
<strong>其散者，别于目兑眦，</strong>[平按：“别于目兑眦”《甲乙》作“分于目，别”。]<strong>下手太阳，下至小指之端外侧。其散者，别目兑眦，下足少阳，注小指、次指之间，以上循手少阳之分，</strong>[平按：“分”下，《灵枢》、《甲乙》有“侧”字。]<strong>下至小指、次指之间；</strong>[平按：《灵枢》、《甲乙》无“次指”二字。]<strong>别者，至耳前，合于颌脉，注足阳明，下行至跗上，入五指之间。其散者，从耳下，下手阳明大指之间，入掌中；</strong>
眦，才诣反，目崖，一曰目眶。散者，卫之悍气，循足太阴脉而有余别，故曰散者。别目兑眦，目外决眦也。目之兑眦，有手太阳，无足太阳，今言别者，足大阳脉系于目系，其气至于兑眦，故卫气别目兑眦，下手太阳，至小指之端外侧也。行此手足太阳，一刻时也。卫之悍气别者，循足少阳至小指、次指之间，别者循手少阳至于小指、次指之间，二刻时也。卫之悍气别者，合于颌脉，谓足阳明也。入五指间者，谓足阳明脉，散入十指间，故刺疟者先刺足阳明十指间也。手阳明偏历大络斜肩髃上曲颊偏齿，其别者从齿入耳，故卫别于耳下，下手阳明至大指间。入掌中者，手阳明脉不入掌中，而言入者，手阳明脉气虽不至掌中，卫之悍气循手阳明络至掌中，三刻时也。
平按：“颌”《灵枢》、《甲乙》作“颔”。《说文》：颌，颐也。《唐韵》：音颔。亦通。
<strong>其至于足也，入足心，出内踝下，行阴分，复合于目，为一周。</strong>
卫之悍气，昼日行手足三阳已，从于足心，循足少阴脉上，复合于目，以为行阳一周，如是昼日行二十五周也。
平按：此一段二十二字，袁刻混入注中，查《灵枢》、《甲乙》均有此文，应作大字为经，余小字为注。①
①仁和寺本此段经文亦混于注中，宜从萧说为是。
<strong>是故日行一舍，人气行一周于身与十分身之八；</strong>
以下俱言行阳二十五周，人气行身一周，复行第二周内十分之中八分，即日行之一舍也。
<strong>日行二舍，人气行三周于身与十分身之六；日行三舍，人气行于身五周与十分身之四；日行四舍，人气行于身七周与十分身之二；日行五舍，人气行于身九周。日行六舍，人气行于身十周与十分身之八；日行七舍，人气行于身十二周于身与十分身之六；日行十四舍，人气行二十五周于身有奇分十分身之四，</strong>
人气昼日行阳，二十五周于身有奇分十分身之二，言“四”误也。
平按：“身之四”《灵枢》作“二”，杨注言“四”误也。按上文日行七舍，人气行身十二周与十分身之六，此十四合倍七舍，则十二周与十分身之六亦复倍之，当为二十五周与十分身之二。
<strong>阳尽而阴受气矣。其始入于阴，常从足少阴注于肾，肾注于心，</strong>
卫之阳气，昼日行三阳二十五周已，至夜行于五脏二十五周。肾脉支者从肺出络心，故卫气循之注心者也。卫气夜行五脏，皆从能克注于所克之脏以为次也。
<strong>心注于肺，</strong>
心脉直者手少阴复从心系却上肺，故卫气循心注肺者也。
<strong>肺注于肝，</strong>
肝脉支者复从肝别贯鬲上注肺，故卫气循肺注肝者也。
<strong>肝注于脾，</strong>
肝脉侠胃，胃脉络脾，故得肝脉注于脾也。
<strong>脾复注于肾为一周。</strong>
脾脉足太阴从下入少腹，气生于肾，故卫气循之注肾者也。
<strong>是故夜行一舍，人气行于阴脏一周与十分脏之八，亦如阳之行二十五周而复合于目。</strong>
前行阳中，日行一舍，人气行身一周，复行后周十分身之八分；此夜行一舍，人气行阴脏一周，复行后周十分脏之八，与前行阳二十五周数同，亦有二十五周。合五十周，复合于目，终而复始也。
平按：“阴脏”《甲乙》作“身”，注“一云阴脏。”“合于目”《甲乙》作“会于目”。
<strong>阴阳一日一夜，合有奇分十分身之二与十分脏之二，</strong>
行阳奇分十分身之二，行阴奇分亦有十分脏之二，其数同也。
平按：两“二”字，《甲乙》均作“四”，注云：“亦作二。”
<strong>是故人之所以卧起之时有早晏者，奇分不尽故也。</strong>
<strong>黄帝曰：卫气之在于身也，上下往来不以期，候气而刺之奈何？</strong>[平按：“不以期”《甲乙》作“无已，其”。]<strong>伯高曰：分有多少，日有长短，春秋冬夏，各有分理，然后常以平旦为纪，以夜尽为始。是故一日一夜，水下百刻，二十五刻者，半日之度也，常如是毋已，日入而止，随日之长短，各以为纪而刺之。谨候其时，病可与期；失时反候，百病不治。故曰：刺实者，刺其来也；刺虚者，刺其去也。此言气存亡之时，以候实虚而刺之。</strong>
刺实等，卫气来而实者，可刺而泻之；卫气去而虚者，可刺而补之。
平按：自“谨候其时”至“以候实虚而刺之”数句，《甲乙》编次在后。
<strong>是故谨候气之所在而刺之，是谓逢时。</strong>
补泻之道，必须候于邪气所在刺之。
<strong>病在三阳，必候其气之加在于阳分而刺之；病在于三阴，必候其气之加在于阴分而刺之。</strong>
病在手足三阳刺之，可以用疗阳病之道也；病在三阴刺之，可以取疗阴病之道也。平
按：“加在于阳分”与“加在于阴分”，《灵枢》无两“加”字、两“分”字。《甲乙》“刺”之下，有“谨候其时，病可与期，失时反候，百病不除”十六字。
<strong>水下一刻，人气在太阳；</strong>
在太阳者，在手足太阳也。
<strong>水下二刻，人气在少阳；</strong>
在少阳者，谓是手足少阳。
<strong>水下三刻，人气在阳明；</strong>
在阳明，谓是手足阳明也。
<strong>水下四刻，人气在阴分。水下五刻，人气在太阳；水下六刻，人气在少阳；水下七刻，人气在阳明；水下八刻，人气在阴分。水下九刻，人气在太阳；水下十刻，人气在少阳；水下十一刻，人气在阳明；水下十二刻，人气在阴分。水下十三刻，人气在太阳；水下十四刻，人气在少阳；水下十五刻，人气在阳明；水下十六刻，人气在阴分。水下十七刻，人气在太阳；水下十八刻，人气在少阳；水下十九刻，人气在阳明；水下二十刻，人气在阴分。水下二十一刻，人气在太阳；水下二十二刻，人气在少阳；水下二十三刻，人气在阳明；水下二十四刻，人气在阴分。水下二十五刻，人气在太阳，此半日之度也。从房至毕一十四舍，水下五十刻，日行半度，回行一舍，水下三刻与七分刻之二。</strong>
回行一舍，水下三刻与七分刻之四，言“七分刻之二”者错矣。置五十刻，以十四舍除之，得三刻十四分之八，法实俱半之，得七分之四也。
平按：《甲乙》“日行半度，回行一舍”八字，作“从昴至心亦十四度，水下五十刻，终日之度也。日行一舍者”二十三字；“七分刻之二”作“十分刻之四”，注云：“《素问》十作七。”又《灵枢》“刻之二”作“刻之四”。
<strong>大要曰：常以日之加于宿上也，人气在太阳。</strong>
卫气行三阳上于目者，从足心循足少阴脉上至目，以为一刻。若至于夜，便入肾，常从肾注于肺，昼夜行脏二十五周，明至于目，合五十周，终而复始，以此为准，不烦注解也。
平按：《甲乙》无“曰”字；“之加”作“加之”；“气”上有“则知”二字。注“上至目”及“至于目”，两“目”字原本均作“日”。
平按：上注“卫气循少阴脉上，复合于目，以为行阳一周”，又本篇经文“人气行于阴脏，亦如阳之行二十五周而复合于目”，据此，则“日”字当系“目”字传写之误。
<strong>是故日行一舍，人气行三阳与阴分，常如是无已，与天地同纪，纷纷，终而复始，一日一夜，水下百刻而尽矣。</strong>
纷，孚云反，乱也。，普患反。谓卫气行身不息，纷纷，无有穷期也。
平按：“”，原钞作“昐昐”，查“昐”，方文切，日光也；“”，普巴切，谓杂乱纷纭也，与注“无有穷期”之义近。《灵枢》、《甲乙》均作“”，注均云：“普巴切。”拟作“”。又《甲乙》“尽矣”下，有“故曰刺实者刺其来，刺虚者刺其去，此言气之存亡之时，以候虚实而刺之也”三十字。
卷第十三身度
经筋
平按：此篇自篇首至末，见《灵枢》卷四第十三《经筋篇》，又见《甲乙经》卷二第六《经筋篇》。
<strong>足太阳之筋，起于小指之上，结于踝，邪上结于膝，其下者，循足外侧结于踵，上循根结于腘；其别者，结于腨外，上腘中内廉，与腘中并上结于臀，上侠脊上项；其支者，别入结于舌本；其直者，结于枕骨，上头下颜，结于鼻；其支者，为目上纲，下结于鼽；其下支者，从掖后外廉结于肩髃；其支者，入掖下，上出缺盆，上结于完骨；其支者，出缺盆，邪上出于鼽。</strong>
十二经筋与十二经脉，俱禀三阴三阳行于手足，故分为十二。但十二经脉主于血气，内营五脏六腑，外营头身四肢。十二经筋内行胸腹郭中，不入五脏六腑。脉有经脉、络脉；筋有大筋、小筋、膜筋。十二经筋起处与十二经脉流注并起于四末，然所起处有同有别。其有起维筋、缓筋等，皆是大筋别名。凡十二经起处、结处及循结之处，皆撰为图画示人，上具如别传。小指上，谓足指表上也。结，曲也，筋行回曲之处谓之结①。结，经脉有郄②，筋有结也。颜，眉上也。下结于鼽，鼽中出气之孔谓之鼻也，鼻形谓之鼽也。
平按：“小指”上，《灵枢》、《甲乙》有“足”字。“邪”《甲乙》作“斜”。“侠”《灵枢》作“挟”。“颜”《甲乙》作“额”。“鼽”《甲乙》作“”。“出于鼽”《甲乙》作“入于鼽”。注“俱禀”袁刻误作“同禀”；“膜筋”袁刻误作“筋”。
①“”，查仁和寺本，此字亦残，观其剩余，似“也”字下半部。
②“郄”，萧本、仁和寺本均作“却”，疑误。据文义当作“郄”字。
<strong>其病小指支，跟肿痛，腘挛，脊反折，项筋急，肩不举，掖支，缺盆纫痛，不可左右摇。</strong>
纫，女巾反，谓转展痛也。
平按：“挛”下，《甲乙》有“急”字。“纫”《灵枢》、《甲乙》均作“纽”。
<strong>治在燔针劫刺，</strong>
病脉言针灸之，言筋病但言燔针者，但针灸、汤药之道，多通疗百病，然所便非无偏用之要也。
<strong>以知为数，</strong>
所以惟知病差为针度数，如病筋痛，一度劫刺不差，可三四度，量其病差为数也。
<strong>以痛为输，</strong>
输，谓孔穴也。言筋但以筋之所痛之处，即为孔穴，不必要须依诸输也。以筋为阴阳气之所资，中无有空，不得通于阴阳之气上下往来，然邪入腠袭筋为病，不能移输，遂以病居痛处为输，故曰：筋者无阴无阳，无左无右，以候痛也。《明堂》依穴疗筋病者，此乃依脉引筋气也。
<strong>名曰仲春痹。</strong>
圣人南面而立，上覆于天，下载于地，总法于道，造化万物，故人法四大而生，所以人身俱应四大。故正月即是少阳，以阳始起，故曰少阳；六月少阳，以阳衰少，故曰少阳。二月大阳，以其阳大，故曰大阳；五月大阳，以阳正大，故曰大阳。三月、四月阳明，二阳相合，故曰阳明。十二经筋，感寒、湿、风三种之气所生诸病，皆曰筋痹。筋痹燔针为当，故偏用之。余脉、肉、皮、筋等痹，所宜各异也。
<strong>足少阳之筋，起于小指、次指之上，上结外踝，上循胻外廉，结于膝外廉；其支者，别起外辅骨，上走髀，前者结于伏菟之上，后者结于尻；</strong>
其支者，起外辅骨，凡有二支也。故前支上结伏菟，后支上走髀，结于尻前也。
平按：“次指”下，《灵枢》无“之上”二字；“胻”作“胫”。“伏菟”下，《甲乙》无“之上”二字。
<strong>其直者，上乘季胁，上走掖前廉，系于膺乳，结于缺盆；</strong>
，季胁下也，以沼反。
平按：“乘”《灵枢》、《甲乙》作“乘”。
<strong>其直者，上出掖，贯缺盆，出太阳之前，循耳后，上额角，交颠上，下走颔，上结于鼽；其支者，结目外眦为外维。其病足小指、次指支转筋，引膝外转筋，膝不可屈伸，腘中筋急，前引髀，后引尻，上乘眇季胁痛，上引缺盆膺乳颈，</strong>
外维，大阳为目上纲，阳明为目下纲，少阳为目外维。
平按：《灵枢》“鼽”作“”，；“结目外眦”作“结于外眦”；“小指”上，无“足”字，《甲乙》同。“腘中”《灵枢》、《甲乙》无“中”字。
<strong>维筋急，从左之右，右目不可开，</strong>
此筋本起于足，至项上而交，至左右目，故左箱有病，引右箱目不得开，右箱有病，引右箱目不得开也。
<strong>上过右角，并乔脉而行，左络于右，故伤左角，右足不用，命曰维筋相交。治在燔针劫刺，以知为数，以痛为输，名曰孟春痹。</strong>
乔脉至于目眦，故此筋交颠，左右下于目眦，与之并行也。筋既交于左右，故伤左额角，右足不用；伤右额角，左足不用，以此维筋相交故也。
<strong>足阳明之筋，起于中三指，结于跗上，邪外上加于辅骨，上结于膝外廉，直上结于髀枢，上循胁属脊；</strong>
刺疟者，刺足阳明十指间，是知足阳明脉入于中指内间外间，脉气三指俱有，故筋起于中指并中指左右二指，故曰中三指也。有本无“三”字。髋骨如臼，髀骨如枢，髀转于中，故曰髀枢也。
<strong>其直者，上循结于膝；其支者，结于外辅骨，合于少阳；直者，上循伏菟，上结于髀，聚于阴器，上腹而布，至缺盆结，</strong>
布，谓分布也。
平按：“”《灵枢》、《甲乙》作“骭”。“至缺盆结”《灵枢》、《甲乙》作“至缺盆而结”。
<strong>上颈，上侠口，合于鼽，下结于鼻，上合于太阳为目上纲，阳明则为目下纲；其支者，从颊结于耳前。</strong>
大阳为目止纲，故得上眦动也；阳明为目下纲，故得下眦动也。
<strong>其病足中指支，转筋，脚跳坚，伏菟转筋，髀前肿，颓疝，腹筋急，引缺盆颊口卒噼，急者目不合，热则筋施纵，目不开。</strong>
寒则目纲上下拘急，故开不得合也。热则上下缓纵，故合不得开。噼音僻。
平按：“”《灵枢》作“胫”，《甲乙》同。“颓”《灵枢》作“”。“腹筋急”《甲乙》作“腹筋乃急”。“颊口”《灵枢》、《甲乙》作“及颊”；“卒噼”作“卒口僻”。《灵枢》“纵”上无“施”字。“噼”袁刻作“僻”，下同，据原本更正。
<strong>颊筋有寒则急，引颊移口；有热则筋施纵缓，不胜故噼。</strong>
足阳明筋侠口过颊，故曰颊筋。移，谓引口离常处也。不胜，谓热不胜其寒，所以缓口移去，故喎噼也。
平按：“缓不胜”《灵枢》、《甲乙》作“不胜收”。
<strong>治之以马膏，膏其急者，以白酒和桂，以涂其缓者，</strong>
马为金畜，克木筋也，故马膏疗筋急病也。桂酒泄热，故可疗缓筋也。
<strong>以桑鉤鉤之，即以生桑炭置之坎中，高下与坐等，以膏熨急颊，且饮美酒，噉美炙，不饮酒者，自强也，为之三拊而已。治在燔针劫刺，以知为数，以痛为输，名曰季春痹。</strong>
以新桑木粗细如指，以绳系之，拘其缓箱，挽急箱。仍于壁上为坎，令与坐等，坎中生桑炭火。以马膏涂其急箱，犹须饮酒噉炙，和其寒温。如此摩拊饮噉，为之至三，自得中平。噉，徒敢反。拊，摩也，音抚。
平按：“炭”《灵枢》、《甲乙》作“灰”。“噉”《甲乙》作“啖”。“美炙”《灵枢》作“美炙肉”，《甲乙》作“炙肉”。注“粗”，袁刻作“剉”。
<strong>足太阴之筋，起于大指之端内侧，上结于内踝；其直者，上结于膝内辅骨，</strong>
膝内下小骨辅大骨者，长三寸半，名为内辅骨也。
平按：“上结于膝”《灵枢》、《甲乙》作“上络于膝”。
<strong>上循阴股结于髀，聚于阴器，</strong>
阴器，宗筋所聚也。
<strong>上腹结于脐，循腹里结于胁，散于胸中；其内者，著于脊。</strong>
循腹里，即别著脊也。
平按：“胁”《灵枢》作“肋”。
<strong>其病足大指支，内踝痛，转筋痛，膝内辅痛，阴股引髀而痛，阴器纫痛，上引脐与两胁痛，引膺中脊内痛。治在燔针劫刺，以知为数，以痛为输，命曰仲秋痹。</strong>
七月足之少阴，始起，故曰少阴；十二月手之少阴，以其阴衰，故曰少阴。八月足之大阴，以其阴大，故曰大阴；十一月手之大阴，以其阴正大，故曰大阴。九月足之厥阴，十月手之厥阴，交尽，故曰厥阴。八月之筋感三气之病，名曰筋痹。有本以足大阴为孟春，足少阴为仲秋，误耳。
平按：“内辅”下，《灵枢》、《甲乙》有“骨”字；“纫”均作“纽”；“上引脐与两胁痛”《甲乙》作“上脐两筋痛”。“仲秋”《灵枢》作“孟秋”，《甲乙》同。本注“孟春”，恐系“孟秋”传写之误。
<strong>足少阴之筋，起于小指之下，并大阴之筋，邪走内踝之下，结于踝，与足大阴之筋合，而上结于内辅之下，</strong>[平按：“并”上，《甲乙》有“入足心”三字；“并”下，《灵枢》有“足”字。“结于踝”《灵枢》、《甲乙》“踝”作“踵”；“足大阴”均作“大阳”。]<strong>并大阴之筋而上循阴股，结于阴器，循脊内侠膂，上至项，结于枕骨，与足太阳之筋合。其病足下转筋，及所过而结者皆痛及转筋，病在此者主痫痸及痓，在外者不能俛，在内者不能仰。故阳病者腰反折不能俛，阴病者不能仰。</strong>
痸，充曳反。痓，擎井反，身强急也。在此，谓在足少阴也。在小儿称痫，在大人多称癫。背为外为阳也，腹为内为阴也。故病在背筋，筋急故不得低头也；病在腹筋，筋急不得仰身也。
平按：“循脊内侠膂”《甲乙》作“循膂内侠脊”。“痸”，医统本《灵枢》作“瘛”，道藏本《灵枢》作“瘈”，《甲乙》同。“痓”《灵枢》作“痉”。
<strong>治在燔针劫刺，以知为数，以痛为输，在内者熨引饮药，</strong>
痛在皮肤筋骨外者，可疗以燔针；病在腹胸内者，宜用熨法及道引并饮汤液药等也。
<strong>此筋折纫发数甚者，死不治，名曰孟秋痹。</strong>
其筋转痛，轻而可为燔针；若折曲纫发之甚，死而不疗也。
平按：《灵枢》、《甲乙》“纫”均作“纽，纽”二字；“孟秋”均作“仲秋”。“发”，袁刻误作“缓”。
<strong>足厥阴之筋，起于大指之上，上结于内踝之前，上循胫，上结于内辅之下，上循阴股，结于阴器，结络诸筋。</strong>
足三阴及足阳明筋皆聚阴器，足厥阴屈络诸阴，故阴器名曰宗筋也。
平按：“上循胫”《甲乙》作“上冲胻”。“结络诸筋”，《灵枢》无“络”字；“筋”《甲乙》作“经”。
<strong>其病足大指支，内踝之前痛，内辅痛，阴股痛转筋，阴器不用，伤于内则不起，伤于寒则阴缩入，伤于热则纵挺不收。治在行水清阴气，其病筋者，燔针劫刺，以知为数，以痛为输，命曰季秋痹。</strong>
妇人挺长为病，丈夫挺不收为病。阴气，即丈夫阴气，谓阳气虚也。阳气虚，故缩或不收，得阴即愈。
平按：“阴气”《甲乙》作“阴器”。“其病筋者”，《灵枢》、《甲乙》“病”下有“转”字；“燔”上均有“治则”二字。
<strong>手太①阳之筋，起于小指之上，上结于腕，上循臂内廉，结于肘内兑骨之后，弹之应于小指之上，上入结于掖下；</strong>
手小指表，名上。肘兑②，谓肘内箱尖骨，名曰兑骨。应，引也。
①“太”，萧本作“大”。今据仁和寺本改。
②“肘兑”，人卫本注曰：疑当作“肘内兑骨”四字。
<strong>其支者，后走掖后廉，上绕肩甲，循颈出足太③阳之筋前，结于耳后完骨；其支者，入耳中；其直者，出耳上，下结于，</strong>
含感反。
平按：“后走掖后廉”《甲乙》作“从掖走后廉”；“上绕肩甲”作“上绕臑外廉上肩胛”。“”《灵枢》、《甲乙》均作“颔”。
③“太”，萧本作“大”。今据仁和寺本改。
<strong>上属目外眦。其病小指支痛，肘内兑骨后廉痛，循臂阴入掖下，掖下痛，掖后廉痛，绕肩、肩甲引颈而痛，应耳中鸣痛，引颔目瞑，良久乃能视，</strong>
臂臑肉④为臂阴也。瞑，目闭也，音眠。
平按：“支痛”二字，《甲乙》作“及”。
④“肉”，人卫本注曰：疑“内”之误。
<strong>颈筋急则为筋痿颈肿，寒热在颈者，治在燔针劫刺，以知为数，以痛为输，其为肿者，伤而兑之。其支者，上曲耳，循耳前属目外眦，上额结于角，其病当所过者支转筋。治在燔针劫刺，以知为数，以痛为输，名曰仲夏痹。</strong>
筋痿，此之谓也。筋痿颈肿者，皆是寒热之气也。故疗寒热筋痿颈肿者，可以针伤于兑骨后弹应小指之处，兑之令尽。兑，尖锐尽端也。或为伤⑤复也。六月手之少阳，正月足之少阳，五月手之太阳，二月足之太阳，四月手之阳明，三月足之阳明，筋于此时感气为病，故曰仲夏等痹也。
平按：“颈筋急”、“颈肿”，“颈”字袁刻作“头”，《灵枢》、《甲乙》均作“复”。“上曲耳”，“耳”字，《灵枢》作“牙”，《甲乙》注同。又注“筋痿”，袁刻“痿”误作“瘘”。
⑤“伤”，人卫本注曰：疑当在“或为”之前，《灵枢》、《甲乙》“伤”正作“复”。
<strong>手少阳之筋，起于小指、次指之端，结于腕，上循臂结于肘，上绕臑外廉，上肩走颈，合手太阳；其支者，当曲颊入系舌本；其支者，上曲耳，循耳前属目外眦，上乘颌，结于角。其病当所过者支转筋，舌卷。治在燔针劫刺，以知为数，以痛为输，名曰季夏痹。</strong>
曲颊，在颊曲骨端。足少阳筋循颈向曲颊后，当曲颊入系舌本，谓当风府下，舌根后，故风府一名舌本也。
平按：“腕上”，赵府本《灵枢》作“腕中”。“曲耳”《灵枢》、《甲乙》
作“曲牙”；“颌”均作“颔”。“其病”袁刻误作“是病”。
<strong>手阳明之筋，起于大指、次指之端，结于捥，上循臂，上结于肘外，上臑，结于髃；其支者，绕肩甲，侠脊；直者，从肩髃上颈；其支者，上颊，结于鼽；</strong>
肩髃，肩角也，音隅，又音偶也。
平按：“肘外”《甲乙》无“外”字；“上臑”作“上绕臑”。“肩甲”《灵枢》、《甲乙》均作“肩胛”。“鼽”《灵枢》作“”。
<strong>其直者，上出手太①阳之前，上左角，络头，下右。其病当所过者肢痛及转筋，肩不举颈，不可左右视。治在燔针劫刺，以知为数，以痛为输，名曰孟夏痹。</strong>
其筋左右交络，故不得左右顾视。今经不言上右角、络头、下左，或可但言一边也。
平按：“”《灵枢》、《甲乙》均作“颔”。“肢”下，《甲乙》无“痛及”二字。
①“太”，萧本原作“大”。今据仁和寺本改。
<strong>手太②阴之筋，起于大指之上，循指上行，结于鱼后，</strong>
大指表名为上，循手向胸为上行也。
平按：“鱼”下，《甲乙》有“际”字。
②“太”，萧本原作“大”。今据仁和寺本改。
<strong>行寸口外侧，上循臂结于肘中，上臑内廉，入掖下，出缺盆，结肩前髃，上结缺盆，</strong>
并大阴脉行，故在臑也。肩端之骨名肩髃，是则后骨之前，即肩前髃也。
<strong>下结胸里，散贯贲，合贲下，下抵季肋。</strong>
贲，谓膈也。筋虽不入脏腑，仍散于膈也。
平按：“合贲下”《甲乙》作“合胁下”。“下抵季肋”《灵枢》作“抵季胁”。
<strong>其病当所过者支转筋痛，其成息贲者，胁急吐血。治在燔针劫刺，以知为数，以痛为输，</strong>
息，谓喘息。肺之积，名息贲，在右胁下，大如杯，久不愈，令人洒浙振寒热、喘咳、发肺痈也。
平按：“其成息贲者”《灵枢》、《甲乙》作“甚成息贲”。
<strong>名曰仲冬痹。</strong>
十二月手之少阴，七月足之少阴，十一月手之大阴，八月足之大阴，十月手心主厥阴，九月足厥阴，筋于此时感气为病，名为仲冬痹也。十二经脉，足之三阴三阳，配十二月，手之三阴三阳，配甲乙等数，与此十二经筋不同，良以阴阳之气，成物无方故耳。
<strong>手心主之筋，起于中指，与太③阴之筋并行，结于肘内廉，上臂阴，结掖下，下散前后侠胁；其支者，入掖，下散胸中，结于贲，</strong>
结于膈也。
平按：“与太阴之筋并行”《甲乙》作“与大阳之经并行”。“贲”《灵枢》、《甲乙》均作“臂”。
③“太”，萧本原作“大”。今据仁和寺本改。
<strong>其病当所过者支转筋，及胸痛息贲。治在燔针劫刺，以知为数，以痛为输，名曰孟冬痹。</strong>
当此筋所过之处为痹，即是所行之筋为病也。
平按：“转筋”下，《灵枢》有“前”字，《甲乙》有“痛手心主前”五字。
<strong>手少阴之筋，起于小指之内侧，结于兑骨，上结肘内廉，上入掖，交太阴，伏乳里，结于胸中，循贲，</strong>
兑骨，谓掌后当小指下尖骨也。交手太阴已，伏于乳房之里，然后结于胸也。
平按：《灵枢》、《甲乙》“伏乳”作“挟乳”；“循贲”作“循臂”。
<strong>下系于脐。其病内急，心承伏梁，下为肘纲。其病当所过者则支转筋，筋痛。治在燔针劫刺，以知为数，以痛为输。其成伏梁唾脓血者，死不治。</strong>
心之积，名曰伏梁，起脐上，如臂，上至心下。其筋循膈下脐，在此痛下，故曰承也。人肘屈伸，以此筋为纲维，故曰肘纲也。
平按：“唾”《甲乙》作“吐”。
<strong>经筋之病，寒则筋急，热则施纵不收，阴痿不用也。</strong>
凡十二经筋，寒则急，热则纵，不用之也。
平按：“寒则”下，《灵枢》有“反折”二字，《甲乙》同。
<strong>阳急则反折，阴急则俛不伸。</strong>
人背为阳，腹为阴。故在阳之筋急者，反折也；在阴之筋急，则俛而不伸也。
<strong>焠刺者，刺寒急，热则筋纵，毋用燔针。</strong>
焠，千①内反，谓烧针刺之也。问曰：热病皆有行灸，筋热为病，何以不用火针？答曰：皮肉受于热病，脉通而易，故须行灸；筋自受病，通之为难，寒热自在于筋，病以痛为输，不依余输也。
平按：“纵”下，《灵枢》、《甲乙》有“不收”二字。“针”下，《甲乙》有“急刺”二字。
①“千”，萧本原作“十”。今据仁和寺本改。
<strong>名曰季冬痹。</strong>
经筋之病下，总论十二经筋；此之一句，属手少阴筋也。
<strong>足之阳明，手之太②阳，筋急则口目为辟，目眦急不能卒视，治皆如右方。</strong>
检手太阳有耳中鸣、引颔、目瞑之言，无口目辟，亦可引颔即口目辟也。皆用前方寒急焠刺也。
平按：“辟”《灵枢》作“噼”，《甲乙》作“僻”。“眦”上，《灵枢》无“目”字。
②“太”，萧本原作“大”。今据仁和寺本改。
骨度
平按：此篇自篇首至末，见《灵枢》卷四第十四《骨度篇》，又见《甲乙经》卷二第七《骨度肠度肠胃所受篇》。
<strong>黄帝问伯高曰：脉度言脉之长短，何以立之也？</strong>
脉度，谓三阴三阳之脉所起之度，但不知长短也。
平按：“言脉之长短”《灵枢》、《甲乙》作“言经脉之长短”。
<strong>伯高曰：先度其骨节之小大广狭长短，而脉度定矣。</strong>
人之皮肉可肥瘦增减，骨节之度不可延缩，故欲定脉之长短，先言骨度也。
<strong>黄帝问曰：愿闻众人之度，人长七尺五寸者，其骨节之大小长短各几何？</strong>
圣人贤人及无别与分者之外，众人之骨，度量多同，故请众人之度，及请中度之人大小长短也。
平按：《甲乙》无“愿闻众人之度”六字；“各”上有“知”字。
<strong>伯高答曰：头之大骨围二尺六寸，</strong>
众人之中，又为三等：七尺六寸以上，名为大人；七尺四寸以下，名为小人；七尺五寸，名为中人。今以中人为法，则大人小人皆以为定。何者？取一合七尺五寸人身量之，合七十五分，则七尺六寸以上大人，亦准为七十五分，七尺四寸以下乃至婴儿，亦准七十五分，以此为定，分立经脉长短并取空穴。自颈项骨以上为头颅骨，以为头大骨也，当其粗处以绳围也。
<strong>胸围四尺五寸，</strong>
缺盆以下骭以上为胸，当中围也。
平按：注“”原作“髑”，当系“”字传写之误。查蔽心者为骭，亦曰鸠尾，臆前蔽骨也。谨作“”。别本作“”。
<strong>腰围四尺二寸。</strong>
当二十一椎腰输之中围也。
<strong>发所复者，颅至项长尺二寸，</strong>
头颅骨，取发所覆之处，前后量也。
平按：“所覆”，“所”字袁刻误作“至”。
<strong>发以下至颐长一尺，君子参折。</strong>
发际以下至颐端，量之一尺。一尺面分中分为三，三分谓天地人。君子三分齐等，与众人不同也。参，三也。
平按：“参折”《灵枢》作“终折”，《甲乙》作“参”，注云：“又作三，又作终。”
<strong>结喉以下至缺盆中长四寸，</strong>
颐端，横当结喉端也。结喉端至缺盆中，不取上下量。
<strong>缺盆以下至骭长九寸，</strong>
从缺盆中至骭，皮际量也。
平按：“骭”，说见前。《灵枢》注云：“音曷于，肩骨也。”恐未安。注“皮”字，别钞本亦作“歧”。
<strong>过则肺大，不满则肺小。</strong>
心肺俱在胸中，心在肺间，故不言大小也。
<strong>骭以下至天枢长八寸，</strong>
天枢侠脐，故量骭下但八寸。
<strong>过则胃大，不满则胃小。</strong>
八寸之中亦有脾脏，以其胃大，故但言胃大小也。
<strong>天枢以下至横骨长六寸半，过则回肠广长，不满则短。</strong>
横骨，在阴上横骨。回肠，大肠也。大肠当脐，小肠在后附脊脐上，故不言之也。
平按：《灵枢》、《甲乙》“则短”作“则狭短”。
<strong>横骨长六寸半，</strong>
横量非数。
<strong>下至内辅之上廉长一尺八寸，</strong>
内辅，膝下内箱骨，辅胫也。
平按：“下至内辅之上廉”《灵枢》、《甲乙》作“横骨上廉以下至内辅之上廉”。注“胫”，袁刻误作“颈”。
<strong>内辅之上廉以下至下廉长三寸半，</strong>
内辅骨长三寸半也。
<strong>内辅之下廉以下至内踝长一尺三寸，内踝以下至地长三寸，</strong>
内踝端至地也。
<strong>膝腘以下至跗属长尺六寸，跗属以下至地长三寸，</strong>
从膝以下，当膝后曲处量也。
<strong>故骨围大则大，过小则不及。</strong>
故头骨围大，则过于身骨；头骨围小，不及身骨也。
<strong>角以下至柱骨长一尺，</strong>
缺盆左右箱上下高骨，名曰柱骨。后额角至此骨端，合有一尺，与颐端齐也。计柱骨上下长四寸，经不言也。
<strong>行掖中不见者长四寸，</strong>
排手而行，取掖下不见处以上至柱骨，四寸也。
<strong>掖以下至季胁长尺二寸，</strong>
季肋曰季胁。
<strong>季胁以下至髀枢长六寸，</strong>
尻、髀二骨相接之处，名曰髀枢。
<strong>髀枢以下至膝中长尺九寸，</strong>
当膝侧中。
<strong>膝以下至外踝长尺六寸，</strong>
至外踝之中也。
<strong>外踝以下至京骨长三寸，京骨以下至地长一寸。</strong>
外踝下如前高骨，名曰京骨。
<strong>耳后当完骨者广九寸，耳前当耳门者广尺三寸，</strong>
头颅围有二尺六寸，此完骨相去九寸，耳门相去尺三寸，合有二尺二寸，小四寸者，各取完骨之前至耳二寸，两箱合有四寸，并前即有二尺六寸，经不言之也。
平按：“广尺三寸”《甲乙》作“广一尺二寸”，注云：“一作三寸。”
<strong>两颧之间相去七寸，两乳之间广九寸半，两髀之间广六寸半。</strong>
两颧两乳取其端，两髀取中也。
平按：原钞本“两颧”右旁有“颧，巨员①反，颊骨也”七字，恐系后人校记，非杨注。②
①“员”，人卫本注曰：“员，原作莫，据日抄本改。”
②查仁和寺本，无萧氏所见“颧，巨员反，颊骨也”七字，可证确为后人校记，非杨上善注文也。
<strong>足长尺二寸，广四寸半。</strong>
取足中指至足跟端量之，以取长也；以尺二长中折处量之，以取广也。
<strong>肩至肘长尺七寸，</strong>
从肩端至肘端量也。
<strong>肘至捥长尺二寸半，</strong>
肘端至捥。捥者，臂手相接之处。
<strong>捥至中指本节长四寸，</strong>
指有三节，此为下节，故曰本节。
<strong>本节至其末长四寸半。</strong>
从本节端至中指末，合四寸半。今人取手大指第一节为寸，以定针灸分寸者，不相当也。
<strong>项发以下至膂骨长三寸半，</strong>
膂骨，脊骨。从后发际下至脊端量之也。
平按：“膂”《灵枢》作“背”，《甲乙》作“脊”。“三寸半”《灵枢》作“二寸半”，《甲乙》注云：“一作二寸。”
<strong>膂骨以下至尾骶二十一节长三尺，</strong>
每七节长一尺也，故二十一节长三尺也，下文具之。
<strong>上节长一寸四分，分之一奇分在下，</strong>
举上一节以为例，余皆同也。分之一者，一寸①之外，更有余分之一也，其实则七分分之二也。
平按：“分之一奇分在下”《甲乙》作“分之七奇分之一”。注“一寸”下原缺二字，据经文当作“四分”二字。
①萧本此处缺二字，萧氏拟补“四分”二字，不可取。查仁和寺本，此处无空缺，且此句所解乃“分之一”之义，其间当无佚文。
<strong>故上七节下至于膂骨九寸八分分之七。</strong>
此七节之数也。每节一寸四分分之一，故七节得九寸八分分之七，其实一尺全也。何者？每节余分七分分之二，七节有余分十四，以七除十四得二分，二分并九寸八分，故为一尺也。
<strong>此众人之骨度也，所以立经脉之长短也。</strong>
此为众人骨度多同者为准，以立经脉长短也。
<strong>是故视其经络之在于身也，其见浮而坚者，其见明而大者，多血；细而沉者，少气也。</strong>
见而浮坚者，络脉也。见而明大者，血盛也。细而沉者，少气少血。或作多气也。
平按：“少气”《灵枢》、《甲乙》作“多气”。注“见而明大”，袁刻作“其见明而大”。
肠度
平按：此篇自篇首至“三十二曲”，见《灵枢》卷六第三十一《肠胃篇》。自“黄帝曰：愿闻人之不食”至末，见《灵枢》卷六第三十二《平人绝谷篇》，《甲乙》同上篇。
<strong>黄帝问伯高曰：余愿闻六腑传谷者，肠胃之大小长短，受谷之多少奈何？</strong>
三焦腑传于谷气，胆腑受于谷①精，三肠及胃传谷糟粕。传糟粕者，行谷之要，故肠胃有六种之别者。
①“谷”，萧本误作“骨”。今据仁和寺本改。
<strong>伯高答曰：请尽言之。谷之所从出入、浅深、远近、长短之度：</strong>
黄帝问六种也，外更请说四种，故曰“尽言之”也。谷行从口曰入，泄肛曰出，自唇至齿为浅，从咽至肠曰深，谷至于胃曰近，从胃向曰远，肠十六曲曰长，咽一尺六寸曰短也。
<strong>唇至齿长九分，口广二寸半，齿以后至会厌深三寸半，大容五合；</strong>
会厌，舌后喉咙上，出气入鼻口之孔，上有肉厌盖孔，开阖气之出入也。
<strong>咽大二寸半，至胃长一尺六寸。</strong>
咽，会厌后下食孔也。下至胃，长一尺六寸。
平按：“咽”上，《灵枢》有“舌重十两，长七寸，广二寸半”十一字；“咽”下有“门重十两”四字；“大”作“广”，《甲乙》同。“二寸半”《灵枢》作“一寸半”。“至胃长一尺六寸”，原钞“长”字上脱“至胃”二字，“长”下脱“一尺”二字，谨依《灵枢》、《甲乙》补入。
<strong>胃纡曲屈，伸之，长二尺六寸，大一尺五寸，径五寸，大容三斗。</strong>
胃中央大，两头小，伸而度之，二尺六寸也。围之，有一尺五寸，曰大。量径，有五寸也。容水谷，三斗也。
平按：“大容三斗”作“二斗五升”，《甲乙》作“三斗五升”，注云：“一作二。”
<strong>小肠后傅脊，左环叶积，其注于回肠者，外傅于脐上，回运环反十六曲，大二寸半，径八分分之少半，长三丈二尺。</strong>
傅，附也。糟粕从胃传入小肠，小肠附脊，外注回肠于脐上也。
平按：“傅”《灵枢》、《甲乙》均作“附”。“叶积”《灵枢》作“回周叠积”，《甲乙》作“回周叶积”。
<strong>回肠当脐，左②环回周叶积而下，回运环反十六曲，大四寸，径一寸少半，长二丈一尺。</strong>
回肠，大肠也。小肠附脊而在后，大肠近脐而在前，故大肠输在上，小肠输在其下也。
平按：“少半”上，《灵枢》、《甲乙》有“寸之”二字。
②“左”，人卫本注曰：《素问•奇病论》王注引《灵枢》文、《难经•四十二难》及《千金•卷十八第一》均作“右”。
<strong>广肠傅脊以受回肠，左环叶积上下辟，大八寸，径二寸大半，长二尺八寸。</strong>
广肠，白也，附脊以受大肠糟粕。辟，着脊也。谓白当中宽八寸，上受大肠之处，下出泄处，皆径有二寸半，总长二尺八寸也。
平按：“叶积”《灵枢》作“叶脊”。“大半”上，《灵枢》、《甲乙》有“寸之”二字。
<strong>肠胃所入至所出，长六丈四寸四分，</strong>
咽之上口为所入，广肠之下以为所出，唇齿相去九分，齿与会厌相去三寸半①，会厌至胃咽长一尺六寸，胃之终始长二尺六寸，小肠终始长二丈一尺，广肠终始长二尺八寸，故有六丈四寸四分也。
平按：注“小肠终始”下，原钞作“长二丈一尺”，检上文经云“小肠长三丈二尺”，“回肠长二丈一尺”，应于“小肠终始”下补注“长三丈二尺，回肠终始”九字，方与经文“六丈四寸四分”之数合，当系传钞脱此九字也。
①“三寸半”，仁和寺本作“二寸半”。
<strong>其回曲环反三十二曲。</strong>
胃有一曲，小肠十六曲，大肠十六曲，合而言之，计有三十二曲，其胃大曲短，不入其数，故有三十二曲，皆以七尺五寸中度之人为准也。
<strong>黄帝曰：愿闻人之不食，七日而死，其故何也？</strong>
七日不食而死，余时之言，既闻肠胃大小，未知所盛水谷多少而尽，至七日而死之也。
<strong>伯高曰：臣请言其故。胃大尺五寸，径五寸，长二尺六寸，横屈受三斗，其中之谷常留者二斗，水一斗而满。</strong>
故事所由，水谷合有三斗，满于胃中也。
平按：“横屈受三斗”《灵枢》、《甲乙》作“横屈受水谷三斗五升”。“水一斗而满”均作“水一斗五升而满”。
<strong>上焦泄气，出其精微，慓悍滑疾，</strong>
上焦之气，从胃上口而出，其气精微，慓悍滑疾，昼夜行身五十周，即卫气也。
平按：“上焦”下原缺一字，依《灵枢》、《甲乙》补作“泄”，袁刻作“中焦”二字。又注“上焦”，袁刻作“二焦”，均与原钞不合。
<strong>下焦下溉诸肠。</strong>
下焦别回肠，注膀胱，臂之沟渎，下②溉诸肠，胶胱为黑肠，及广肠等也。
平按：“诸肠”《甲乙》作“泄诸小肠”。
②“下”字之前，仁和寺本缺一字。
<strong>小肠大二寸半，径八分分之少半，长三丈二尺，受一斗三合合之大半，谷四升，水六升三合合之大半。</strong>
一二为三，则二为大半，一为少半也。
平按：“受一斗三合合之大半，谷四升”十二字，《灵枢》、《甲乙》作“受谷二斗四升”六字。
<strong>回肠大四寸，径一寸</strong>[平按：《灵枢》、《甲乙》有“寸之”二字。]<strong>少半，长二丈一尺，受一斗七升升之半，谷一斗，水七升升之半。</strong>
升之半，半升也。
平按：“受一斗七升升之半，谷一斗，水七升升之半”十七字，《灵枢》、《甲乙》作“受谷一斗，水七升半”八字。
<strong>广肠大八寸，径二寸大半，长二尺八寸，受九升三合八分合之一。</strong>
广肠受水谷之数也。
平按：《灵枢》“大半”上有“寸之”二字；“受”下有“谷”字，《甲乙》同。
<strong>肠胃之长，凡长六丈四寸四分，受水谷六斗六升六合八分合之一，此肠胃所受水谷之数。</strong>
计肠胃所受之数，垂升之半，合之大半也。
平按：“六丈四寸四分”《灵枢》、《甲乙》作“五丈八尺四寸”；“受水谷六斗六升六合八分合之一”作“受水谷九斗二升一合合之大半”十三字。注“垂”，袁刻作“乘”，其义均未详。
<strong>平人则不然，胃满则肠虚，肠满则胃虚，更满更虚，故气得上下，</strong>
前之所论，乃据肠胃之量受数。若言生平之人，则肠胃之中，盈虚更起，不得一时则有前数也。食满胃中，则胃实肠虚也，肠虚故气得下也；糟入肠中，则胃虚肠实也，胃虚故气得上也。以其肠胃盈虚，气得上下之也。
平按：注“量”下所缺一字，谨拟作“容”。
<strong>五脏安定，</strong>
欲资水谷之味，故须盈也。欲受水谷之气，故待虚也。气味内和，故五脏安定也。
<strong>血脉和利，</strong>
气味通于上下，故脉和利。
<strong>精神乃居，</strong>
脏安脉和，则五神五精居其脏也。
<strong>故神者水谷之精气。</strong>
水谷精气，资成五神，故水谷竭，神乃亡也。
<strong>故肠胃之中，常留谷二斗四升，水一斗一升。</strong>
计肠胃所受六斗六升六合八分合之一，据其盈虚，在人常须三斗五升也。
平按：“谷二斗四升”《灵枢》作“二斗”；“水一斗一升”《灵枢》作“一斗五升”。《甲乙》作“谷二斗四升，水一斗五升”。
<strong>故平人日再后，后二升半，一日中五升，七日五七三斗五升，而留水谷尽矣。</strong>
再后五升，还须资食，合有三斗五升。若一日不食后五升者，则少五升也。若七日常后，七日不食，则五七三斗五升皆尽。
<strong>故平人不饮食，七日而死者，水谷、精气、津液皆尽矣，故七日而死矣。</strong>
命门所藏，谓之精也。上焦宣五谷味，薰肤充身泽毛，如雾露之溉，遂谓之气。腠理发泄出汗，谓之津。谷气淖泽注于骨，骨属屈伸，淖泽补益髓脑，皮肤润泽，谓之为液。水谷既尽，精、气、津、液四物尽，故七日死。
平按：注“四物”下所缺一字，谨依经文作“皆”。
脉度
平按：此篇自篇首至末，见《灵枢》卷四第十七《脉度篇》，又见《甲乙经》卷二第三《脉度篇》。
<strong>黄帝问曰：愿闻脉度。</strong>
先言骨度及肠胃度大小长短于前，次当依以论脉长短，故须问之也。
平按：注“依”下原缺一字，谨拟作“次”。
<strong>岐伯曰：手足之六阳，从手至头五尺，</strong>
手阳明，大肠脉也。手太①阳，小肠脉。手少阳，三焦脉也。三脉分在两手，故有六脉，余仿此。各依营行次第，手之三阴，足之三阳，皆从内起，向于手足；手之三阳，足之三阴，皆从外起，向于头。此数手足之脉长短，故皆从手足向内数之，与手脉十二经流注入身数亦同也。
平按：“手足之六阳”《灵枢》、《甲乙》均无“足”字，疑衍。注“向于头”下原缺一字，左方剩月旁，依经文“足之三阴从足走腹”，拟作“腹”，袁刻作“项”，恐未安。“与手”下原缺三字，谨拟作“足外起”三字。
①“太”，萧本原作“大”。今依仁和寺本改。
<strong>五六三丈。</strong>
计手六阳从指端至目，循骨度直行，得有五尺，不取循绕并下入缺盆属肠胃者，循骨度为数，去其覆回行者及与支别，故有三丈也。
<strong>手之六阴，从手至胸中三尺五寸，三六丈八尺，五六三尺，</strong>
手太②阴，肺脉也。手少阴，心脉也。手心主，心包络脉也。手之三阴，皆亦直循骨度，从手至胸三尺五寸，不取下入属脏络腑之者，少阴从心系上系目系及支别者亦不取。
②“太”，萧本原作“大”。今依仁和寺本改。
<strong>凡二丈一尺。足之六阳，从足至顶八尺，六八四丈八尺。</strong>
足阳明，胃脉也。足太③阳，膀胱脉也。足少阳，胆脉也。计人骨度，从地至顶七尺五寸，所谓八尺者何？以其足六阳脉，从足指端当至踝五寸，故有八尺也，亦不取腑脏及支别矣。
③“太”，萧本原作“大”。今依仁和寺本改。
<strong>足之六阴，从足至胸中六尺五寸，六六三丈六尺，五六三尺，</strong>
足少阴，肾脉也。足厥阴，肝脉也。足六阴脉，从足至胸中六尺五寸。太阴、少阴俱至舌下，厥阴至顶，及入脏腑与支别亦不数之也。
平按：注“足少阴”上原缺六字，拟作“足太阴，脾脉也”六字。袁刻将“太阴脾脉”补在“六阴”二字之上，“阴”下复脱“脉”字，与原钞不合。又“脏腑”下原缺五字，谨依上下注，作“与支别亦不”五字①。袁刻于此处既不阙文，复脱“数之也”三字，与原钞不合。
①考仁和寺本，此处无缺文，正为“与支别亦不”五字，与萧氏所推断相同。今据补。
<strong>凡三丈九尺。乔脉从足至目七尺五寸，二七丈四尺，二五一尺，</strong>
乔，阴阳二乔也，起处终处长短是同七尺五寸也。按中人七尺五寸，二乔脉皆起跟中，上至于目内眦七尺五寸，若为合数？然二乔至目内眦，与足太阳合，上行络左右额角，故得合数，检少阳筋即知也。
平按：注“是同”下原缺四字②，袁刻只空二格，不合。“五寸”下，原钞直接“二乔”，无缺文，袁刻空七格，不合。“跟中上”三字下，原钞缺四字③，谨依《阴阳乔脉篇》，拟作“至目内眦”四字，袁刻只空二格，不合。又“额角”，“额”字袁刻误作“颇”；“故得合数”，“得”字误作“为”。均依原本更正。
②“是同”下，仁和寺本不缺，为“七尺五寸”四字，今据补。
③“跟中，上”三字下，仁和寺本不缺，为“至于目内眦”五字。萧氏拟作“至目内眦”，仅一字之差。
<strong>凡一丈五尺。督脉、任脉各四尺五寸，二四八尺，二五一尺，</strong>
督脉起于少腹以下，上行至头，任脉唯至两目之下。督脉上行至目，复上颠别下项，至下极骶行所，其长与任脉不同，若为皆有四尺五寸？然任脉取其起胞中，外循腹上行而络唇口者，督脉取其起于下极之故④侠于脊，脊上至风府者，以充⑤四尺五寸之数，余不入数。
平按：注“上行至头”上，原缺八字，谨依《督脉篇》，拟作“督脉起于少腹以下”八字⑥。“极骶”上原缺六字，谨依《督脉篇》，拟作“颠，别下项，至下”六字⑦。“然任脉”下原缺五字，谨拟作“取其起胞中”五字⑧。“故”下原缺一字，谨依《督脉篇》拟作“侠”⑨。
④“下极之故”，“故”字疑误。查仁和寺本，此字虫蚀下半部，所余似“输”字上半部。考本书《督脉篇》：“起下极之输，并脊上行，至于风府，为阳脉之聚。”据此，“故”当改作“输”为正。
⑤“充”，仁和寺本误作“死”。
⑥此处注文仁和寺本不缺，为“督脉起于少腹以下”八字，与萧氏所补同。
⑦此处注文仁和寺本不缺，为“颠别下项，至下”六字，与萧氏所补同。
⑧此处注文仁和寺本不缺，为“取起其胞中”五字。萧氏所补为“取其起胞中”，“其起”二字，仁和寺本误作“起其”，宜依萧氏所补。
⑨“侠”字仁和寺本不缺，正为“侠”字。
<strong>凡九尺⑩。凡都合十六丈二尺，此气之大经隧也。经脉为里，支而横者为络，络之别者为孙络，孙络之盛而有血者疾诛之，盛者徐泻之，虚者饮药以补之。</strong>
⑩“凡九尺”，仁和寺本作“凡尺九”。宜依萧本为正。
人之血脉，上下纵者为经，支而横者为纬。足左右各有十二，合二十四脉、阴乔、阳乔、任脉、督脉合二十八脉，在肤肉之里，皆上下行，名曰经脉。十五络脉及络见于皮表，横络如纬，名曰络脉。皆是血气所贯注，故称为隧也。凡大小络虚，皆须饮药补之，不可去血，去血虚虚，不可不禁也。
平按：“凡九尺”三字，原钞作“九”字，依《灵枢》、《甲乙》及本经上文，应作“凡九尺”三字。“为孙”下，《灵枢》无“络，孙络之”四字；“泻”上无“徐”字。注“为纬”下原缺二字①，拟作“凡手”二字，袁刻空六格，不合。“任脉”下原缺三字，拟作“督脉合”三字②，袁刻空五格，不合。“及”下原缺一字，拟作“别”，袁刻空四格，不合。“所”下原缺三字，拟作“贯注，故”三字③，袁刻空五格，不合。
①查仁和寺本，“为纬”下当缺三字。
②此处仁和寺本不缺，正为“督脉合”三字。
③此处仁和寺本不缺，正为“贯注，故”三字。
卷第十四诊候之一
简介
平按：此篇自“形气相得者生”以上残缺，袁刻据《素问•三部九候论》自“黄帝问曰：余闻九针于夫子”至“胸中多气者死”补入。检《素问》原文，自“上部天”至“下部人，足太阴也”一段，详本书篇末，乃宋臣林亿等所移，玩《素问》新校正自明。此篇若据《素问》篇首补入，则“上部天”至“下部人，足太阴也”一段，未免重复。兹据《素问》及《甲乙经》“帝曰：决死生奈何”以下补入，证以新校正云“全元起本名此篇为决死生”，于义亦合。自“形义相得”以下，见《素问》卷六第二十《三部九候论》，又见《甲乙经》卷四第三《三部九候篇》。
编者按：自篇首“黄帝问曰：余闻九针于夫子”至“以平为期”萧氏未见。考仁和寺本，除“黄帝问曰：余闻九针于夫子”至“以属子孙，传”二十九字残缺外，其余尚存。此次点校，参照《素问•三部九候论篇》增补，几成完璧，惜篇目佚失，不可考矣。自“黄帝曰：决死生奈何”至“形气相得者生”之前，萧氏亦未见，此次亦据仁和寺本补入。
<strong>黄帝问曰：余闻九针于夫子，众多博大，不可胜数。余愿闻要道，以属子孙，传之后代，</strong>
言其术之要，贻之于将来也。
编者按：“传”字以上经文，仁和寺本缺，谨据《素问•三部九候论》补入。玩杨注文义，似注释“余愿闻要道，以属子孙，传之后世”三句经文，自篇首至“不可胜数”，当另有注文，惜已佚失。“后代”，《素问》作“后世”。
<strong>著之骨髓，藏之肝肺，</strong>
言贵而秘之。
<strong>歃血而受，不敢妄泄，</strong>
歃，辄反，歠也。言敬之诚也。
编者按：“妄”字，仁和寺本误作“不”，今据《素问》改。注“歠”字残缺，玩其剩处，当为“歠”字，复考《说文•欠部》：“歃，歠也。”于义正合。“辄”前所缺一字，谨拟作“山”。“敬”，原本残右半部，谨据文义补。
<strong>令合天道，必有终始，</strong>
所为契理，随变而益。
<strong>上应天光星辰历纪，</strong>
合于。
编者按：注所缺二字，玩其残形，似“三光”二字。
<strong>下副四时五行，贵贱更互，</strong>
顺气而变。
编者按：“四时”、“贱更互”五字，残缺不完，谨依《素问》补入。
<strong>冬阴夏阳，以人应之奈何？愿闻其方。</strong>
请人同其数。
编者按：“夏”，仁和寺本误作“复”；“奈何”二字残，均据《素问》补改。注“请人同其数”，费解，考下文杨注“重请人之合道之数也”，疑“同”为“合”之误。
<strong>岐伯对曰：妙乎哉问也！此天地之至数也。</strong>
前阴阳之，天地至理之数也。
编者按：“至数也”，“也”字《素问》无。注“阳”字残缺下半部，依其残形，谨拟作“阳”。
<strong>黄帝曰：愿闻天地之至数，合于人形，血气通，以决死生，为之奈何？</strong>
重请人之合道之数也。
编者按：“黄帝曰”《素问》无“黄”字，下同，不再举。“天”，仁和寺本误作“矢”，据《素问》改。“何”字残缺，谨据《素问》补。
<strong>岐伯对曰：天地之至数，始于一，终于九焉。一者天，二者地，三者人，因而三之，三三者九，以应九野。</strong>
言三部各有三，数合于九野也。
编者按：注“部”字原缺，今依文义补。
<strong>故人有三部，部各有三候，以决死生，以处百病，以调虚实，而除邪疾。</strong>
人身分为三部，部各有三，故为九候，以决死生。因之以候百病，得调虚实。
编者按：“各有三候”，《素问》无“各”字。“调虚实”三字，仁和寺本残缺不完，谨依《素问》补。注“百”字残缺，谨依经文之义补。
<strong>黄帝曰：何谓虚实？岐伯对曰：有下部，有中部，有上部，部各有三候，三候者，有天、有地、有人，必指而道之，乃以为真。</strong>
详身，以道九候所候之脏也。
编者按：“何谓”，仁和寺本误作“谓何”，今据《素问》改。“虚实”二字疑误，《素问》及《甲乙经》均作“三部”，与以下文义相合。“有下部，有中部，有上部”，《甲乙经》作“上部，中部，下部”。“有人也”，《素问》、《甲乙经》无“也”字。“道之”，《素问》作“导之”。“必指而道之，乃以为真”，《甲乙经》无。注“详”后残缺二字，似“析于”二字，待考。
<strong>故下部之天以候肝，地以候肾，人以候脾胃之气。</strong>
身为三部，头为天也；咽下膈上至手为人；膈下至足，以为地也。三部之中各复有三，故有九处。地中之上，肝为尺也，足厥阴脉为，也，之下肾地也，足少阴脉为地之中脾，为人也。足大阴脉、足阳明脉为人，以候脏腑也。胃为五脏资粮，吉凶在胃，故候之也。
编者按：此段之前，《素问》有“上部天，两额之动脉；上部地，两颊之动脉；上部人，耳前之动脉。中部天，手太阴也；中部地，手阳明也；中部人，手少阴也。下部天，足厥阴也；下部地，足少阴也；下部人，足太阴也。”六十六字，《甲乙经》同，惟无六“也”字。注“各复有三”，“有”，仁和寺本误作“友”，据文义改。
<strong>黄帝曰：中部之候奈何？岐伯对曰：亦有天，亦有地，亦有人。天以候肺，地以候胸中之气，人以候心。</strong>
人中之上，肺为天也。手太阴脉为尺，以候肺脏也。人中之下，胸中之气，以为地也。手阳明脉为地，以候胸中气。汝之气，手阳明脉主气，故①候胸中气也，人中之中，心为人也，手少阴脉人以候心脏也。
编者按：“岐伯对曰”，“对”字《素问》无。自“黄帝曰”至“亦有人”，《甲乙经》无。“天，亦有”三字，仁和寺本残缺，谨依《素问》补。注“以候心脏也”，“脏”字残缺左半部“月”旁，谨依文义补。“汝之气”，费解，疑有误。
①仁和寺本自“故”字起，有大块空白，白处有小字曰：“首二纸缺”。考下文“候胸中之气也”等，与“故”字之前文字相连属，盖无佚文也。
<strong>黄帝曰：候之上部奈候？岐伯对曰：亦有天，亦有地，亦有人。天以候头角之气，地以候口齿之气，人以候耳目之气。</strong>
天中之上，头角之气，以为天也。两额动脉为尺，以候头角之气。头角，谓是头之两额角也。足少阳脉起目兑眦，上抵角；足阳明脉从上关上角，循发际。二脉皆至额角。《明堂经》虽不言脉动，额角惟有此二脉也。此经两额动脉以候头角之气，即知此二脉动也。又人额角并有动脉，即其信也。天中之下，口齿之气，以为地也。两颊动脉为地，以候口齿之气。足阳明脉颐后，动在大迎之中，循颊车，故以为候也。天中之中，耳目之气，以为人也。耳前动脉为人，以候耳之气。手少阳二脉会于耳前，目后和窌穴而动，故以为候。
编者按：自“黄帝曰”至“亦有人”，《甲乙经》无。“天以候”，《甲乙经》作“上部天以候”。“候之上部奈何”，《素问》作“上部以何候之”；“岐伯对曰”，《素问》无“对”字。注“颐后”之前所缺一字，谨拟作“循”。“以候耳”后所缺之字，谨拟作“目”。
<strong>三部者，各有天，各有地，各有人。三而成天，三而成地，三而成人，合则为九，</strong>
人身分为三部：头上法天，天有三部；从膈以下法地，地有三部；膈上胸中法人，人有三部。故合有九之也。
编者按：“三而成天”，“而”字残；“三而成地”，“成”字缺。均依《素问》补。
编者按：“各有天，各有地，各有人”，《甲乙经》无。“合则为九”之上，《素问》、《甲乙经》有“三而三之”四字。
<strong>九分为九野，九野九脏。故神脏五，形脏四，故为九脏。</strong>
《吕氏春秋》云：“天有九野，中央曰钧天，东方曰苍天，东北方曰昊天，北方曰玄天，西北方曰幽天，西方曰皓天，西南方曰朱天，南方曰炎天，东南方曰阳天，是谓九天之分。”今此九野以五神脏及四形脏以为九野之分也。五脏藏神，故胆藏汁，大肠、小肠、胃及膀胱并藏水谷，不同三焦无形，故曰形，故不入四脏。又，头角一，口齿二，耳目三，胸中四，并有其形，各藏其气，或曰形脏，并五神脏，合为九脏，以为九野也。
编者按：“九野九脏”，《素问》、《甲乙经》作“九野为九脏”。“故为九脏”，《素问》、《甲乙经》作“合为九脏”。注“五神脏及”，“神”字缺，谨据文义补。
<strong>五脏以败，其色必夭，夭必死矣。</strong>
人之为形，譬诸草木，根茎先变，而枝随之。五脏将败，是知必然之期矣。
编者按：“以”，《素问》、《甲乙经》作“已”。
<strong>黄帝曰：以候奈何？岐伯对曰：必先度其形之肥瘦，以调其气之虚实，实则泻之，虚则补之。必先去其血脉，而后调之，无问其病，以平为期。</strong>
色未夭前，肥而实者，调而泻之；，调补之。补泻之前，必先去其络，然后行于针药，补泻道也。
编者按：“岐伯对曰”，《素问》无“曰”字，《甲乙经》无“岐伯对”三字。“问”字，仁和寺本残缺下半部，据《素问》补。注“泻之”后所缺四字，谨拟作“病而虚者”；“补之”前所缺一字，谨拟作“而”字。“络”后所缺三字，谨拟作“脉之血”。
<strong>黄帝曰：决死生奈何？岐伯对曰：形盛脉细，少气不足以息者危；形瘦脉大，胸中多气者死；</strong>
决于死生，凡有十八候，其形盛诊三部死候，并皆小，中气少，不足以息，是形胜气，其人性命是危，一也。其形痟瘦，诊三部脉皆虚大，胸中呼吸气多，是气胜形为死，二也。
编者按：①“岐伯对曰”，“对”字《素问》无，《甲乙经》作“曰”。注“决于死生”，“于（於）”字原残右半部，据文义补。“十”字后原缺一字，据杨上善下文“戴目而死，为十八也”，谨拟作“八”。“性命是危”，“是”字疑为“足”字之误。又按：自篇首至此，为本次从仁和寺本所补，以下仍接萧氏原本。
①此处原有“
平按：以上从《素问•三部九候论》及《甲乙经•三部九候篇》补入。”一句。因今从仁和寺本补入《太素》经文及杨注，故删之。
<strong>形气相得者生；</strong>
形盛气盛、形瘦气细者得生，三也。
<strong>参伍不调者病；</strong>
谓其人形气，有时相得，有时不相得，参类品伍不能②调者，其人有病，四也。
②“能”，萧本原作“得”。今据仁和寺本改。
<strong>以三部九候皆相失者死；</strong>
三部九候不得齐一，各各不同，相失故死，五也。
平按：《素问》、《甲乙》无“以”字。
<strong>上下左右之脉相应参舂者病甚；</strong>
三部九候之脉，动若引绳①前后也。今三部在头为上，三部在足为下，左手三部为左，右手三部为右，脉之相应参动，上下左右，更起更息，气有来去，如碓舂不得齐一（又舂，其脉上下参动，东恭反），所以病甚，六也。
平按：《素问》、《甲乙》“参”上有“如”字。
①“引绳”后所缺二字，仁和寺本亦残，细玩其残笔，似“不可”二字。
<strong>上下左右相失不可数者死；</strong>
上下左右动脉各无次第，数动脉不可得者，脉乱故死，七也。
<strong>中部之候虽独调，与众脏相失者死；</strong>
肺心胸中以为中部，诊手太阴、手阳明、手少阴，呼吸三脉调和，与上下部诸脏之脉不相得者为死，八也。
平按：“众”，袁刻作“诸”。
<strong>中部之候相减者死；</strong>
中部手大阴、手阳明、手少阴三脉动数，一多一少，不相同者为死，九也。
<strong>目内陷者死。</strong>
五脏之精皆在于目，故五脏败者为目先陷，为死也。以上十候，决死生也。
<strong>黄帝曰：何以知病之所在？</strong>
病之所在，在于死生，与决死生，亦不易也，但决有多端，故复问也。
<strong>岐伯对曰：察其九候，独小者病，独大者病，独疾者病，独迟者病，独热者病，独寒者病，脉独陷者病。</strong>
以次复有一十八候，独小大等即为七也。九候之脉，上下左右均调若一，故偏独者为病也。
平按：“察”下，《素问》、《甲乙》无“其”字。
<strong>以左手上去踝五寸而按之，右手当踝而弹之，其应过五寸以上②然者不病；</strong>
脉和调也。人当内踝之上，足大阴脉见，上行至内踝上八寸，交出厥阴之后，其脉行胃气于五脏，故于踝上五寸，以左手按之，右手当踝弹之，左手下③调动，其人不病，为候八也。，动不盛也。，而勉反。
平按：《素问》“左手”下有“足”字，《甲乙》有“于左足”三字。“按之”上，《素问》无“而”字，下有“庶”字；“右手”下有“足”字。“”《素问》、《甲乙》作“蠕蠕”。又检《素问》宋臣林亿等引全元起注云：“内踝之上，阴交之出，通于膀胱，系于肾，肾为命门，是以取之，以明吉凶。今文少一‘而’字，多一‘庶’字及‘足’字。王注以手足皆取为解，殊为穿凿。当从全元起注旧本及《甲乙经》为正。”
②人卫本注曰：，疑此下当重一“”字，杨注“，动不盛也。”《素问》、《甲乙》均作“蠕蠕”。
③同上注。
<strong>其应疾中手浑浑然者病；</strong>
弹之，左手之下浑浑动而不调者病，其候九也。
<strong>中手徐徐者病，其应上不能至五寸者，弹之不应者死；</strong>
足大阴血气微弱，弹之徐徐者有病；不至五寸，不应其手者为死，十也。
平按：“徐徐”下，《素问》、《甲乙》有“然”字。
<strong>脱肉身不去者死；</strong>
去者，行也。脱肉羸瘦，身弱不能行者为死，十一也。
平按：原钞无“不”字，据本注应有，《素问》、《甲乙》均作“不去”，谨补入。
<strong>中部乍疏乍数者死；</strong>
中部，谓手太阴、手阳明、手少阴。乍有疏数为死，十二也。
<strong>其脉代而勾者，病在络脉；</strong>
中部之脉，手太阴，秋脉也；手少阴，夏脉也。秋脉王时，得于脾脉，土来乘金，名曰虚邪，故为病也。夏脉王时得脾脉者，土来乘火，名曰实邪，故为病也。夏脉其病皆在络脉，可刺去血，为病十三也。
平按：“其脉代”三字，《甲乙》作“代脉”二字。
<strong>九候之相应也，上下若一，不得相失，一候后则病，二候后则病甚，三候后则病危。所谓后者，应不俱也。察其病脏，以知死生之期；</strong>
九候上下动脉，相应若一，不得相失，忽然八候相应俱动，一候在后，即有一失，故病。二候在后，不与七候俱动，即为二失，故病甚也。三候在后，不与六候俱动，即为三失，故病危也。三候在后为病，宜各察之，是何脏之候，候之即知所候之脏，病有间甚，死生之期。三候在后为病有三失，为十六也。
平按：《素问》、《甲乙》“病脏”作“腑脏”。
<strong>必先知经脉，然后知病脉，真脏脉见胜者死；</strong>
欲依九候察病，定须先知十二经脉及诸络脉行所在，然后取于九候，候诸病脉，有真脏脉，无胃气之柔，独胜必当有死，为十七也。
平按：“胜者死”《素问》作“者胜死”，《甲乙》作“者邪胜死也”五字。注“无胃气”，“无”字袁刻误作“见”。
<strong>足大阳气绝者，其足不可屈伸，死必戴眼。</strong>
足大阳脉，从目络头至足，故其脉绝，脚不屈伸，戴目而死，为十八也。
<strong>黄帝曰：冬阴夏阳奈何？</strong>
九候之脉并沉细绝微，为阴也，然极于冬分，故曰冬阴；九候之脉盛躁喘数，故为阳也，极于夏分，故曰夏阳。请陈其理也。
<strong>岐伯对曰：九候之脉，皆沉细悬绝者为阴，主冬，故以夜半死；</strong>
深按得之，曰沉。动犹引线，曰细。来如断绳，故曰悬绝。九候之脉皆如此者，阴气胜。阳气外绝，阴气独行，有里无表，死之于冬，阴极时也。夜半死者，阴极时也。此一诊也。
<strong>盛躁而喘数者为阳，主夏，以日中死；</strong>
其气洪大，曰盛。去来动疾，曰躁。因喘数而疾，故曰喘数。九候皆如此者，皆阳气胜。阴气内绝，阳气独行，有表无里，死之于夏，阳极时也。日中死者，阳极时也。此为二诊。
<strong>是故寒热者，以平旦死；</strong>
脾病寒热，死于平旦，平旦木也，木克于土，故脾病至平旦死，此为三诊也。
平按：“是故寒热者，以平旦死”九字，原钞在注“二诊”下，均作小字，混入注中，应据《素问》、《甲乙》作经，方与本注“三诊”之义合。袁刻于九字中，依《素问》、《甲乙》加一“病”字，作大字，移刻，与上经文“以日中死”相连，复于二诊下，仍存此九字于注中，既嫌重复，亦失真相。兹于注“二诊”下，将原钞小字，改书大字作经，庶上注二诊，下注三诊，眉目朗然。又“寒热”下，《素问》、《甲乙》有“病”字。“寒热”上，《甲乙》无“是故”二字。
<strong>热中及热病，以日中死；</strong>
肺中热、伤寒热病，皆是阳病，故死于日中阳极时也，此为四诊也。
平按：“病”下，《素问》、《甲乙》有“者”字。注“日中”二字，袁刻重；“极”下，脱“时”字。
<strong>风病者，以日夕死。</strong>
风为肝病，酉为金时，金克于木，故日夕死，此为五诊也。
平按：“风病”《素问》、《甲乙》作“病风”。
<strong>病水者，以夜半死；</strong>
水病，阴病也。夜半子时，阴极死也。此为六诊。
<strong>其脉乍疏乍数，乍迟乍疾，以日乘四季死，</strong>
脾者土也，王于四季，平和时，脉在中宫，静而不见，有病见时，乍疏乍数，故以日乘四季时死也。
平按：《素问》“疾”下有“者”字，无“以”字，《甲乙》有“者”字。
<strong>形肉已脱，九候虽调犹死。</strong>
土为肉也，肉为身主，故脉虽调，肉脱故死，此为七诊也。
平按：《甲乙》“调”下有“者”字。
<strong>七诊虽见，九候皆顺者不死。所言不死者，风气之病及经间之病，似七诊之病而非也，故言不死。若有七诊之病，其脉候亦败者死矣，必发哕噫。</strong>
虽有七诊死征，九候之脉顺四时者，谓之不死。言七诊见脉顺生者，谓风及气并经脉间有轻之病，见征似于七诊，非真七诊，所以脉顺得生。若有七诊，其脉复败，不可得生。五脏先坏，其人必发哕而死也。
平按：《素问》“顺”作“从”。“经间”《素问》、《甲乙》作“经月”。
<strong>必审问其故，所始、所病与今之所方病，</strong>
候病之要，凡有四种：一者望色而知，谓之神也：二者听声而知，谓之明也；三者寻问而知，谓之工也；四者切脉而知，谓之巧也。此问有三：一问得病元始，谓问四时何时而得，饮食男女因何病等；二问所病，谓问寒热痛热痛痒诸苦等；三问方病，谓问今时病将作种种异也。
平按：“其故，所始、所病”《素问》、《甲乙》作“其所始病”。
<strong>而后切循其脉，</strong>
先问病之所由，然后切循其脉，以取其审。切，谓切割，以手按脉，分割吉凶；循，谓以手切脉，以心循历脉动所由，故曰切循其脉也。
平按：“切”上，《素问》有“各”字。注“分割”，袁刻作“分别”。
<strong>视其经络浮沉，</strong>
经，谓十二经并八奇经。络，谓十五大络及诸孙络。切循之道，视其经脉浮沉，络脉浮沉，沉者为阴，浮者为阳，以知病之寒温也。
<strong>以上下逆顺循之，其脉疾者不病，其脉迟者病，脉不往来者死，皮肤著者死。</strong>
上，谓上部；下，谓下部。亦上，谓咽之左右；下，谓手之左右。寸口脉从脏起，下向四肢者，名之为顺；脉从四肢，上向脏者，称之为逆。切循上下顺逆之脉，疾行应数，谓之不病；上下有失，迟不应数，谓之病也。手之三阴为往，三阳为来，足之三阳为往，三阴为来。皆不往来，谓之死也。人之气和，皮肉相离；绝劲强相著者，死也。
平按：“顺”《素问》、《甲乙》作“从”。“往”下，《甲乙》有“不”字。
<strong>黄帝曰：其可治者奈何？</strong>
前帝所言，多有死候，故问有病可疗者，三也。
<strong>岐伯对曰：经病治其经，孙络病者治其孙络，</strong>
以下言有可疗病也。邪在经者取其经，邪在孙络取孙络也。
平按：《素问》“治其孙络”作“治其孙络血”。《甲乙》无二“孙”字。
<strong>血病身有痛者而治其经络。</strong>
大经大络共为血病，身体痛者，经与大络皆治之也。
平按《甲乙》无“血病”二字。袁刻“病”误作“痛”。
<strong>真病者在奇邪，奇邪之脉则缪刺之。</strong>
真，正也。当脏自受邪，病不从传来，故曰正病。奇邪，谓是大经之上奇大络也。宜行缪刺，左右平取也。
平按：“真病”《素问》、《甲乙》作“其病”。
<strong>留瘦不移，节而刺。</strong>
留，久也。久瘦有病之人，不可顿刺，可节量刺之。
平按：“刺”下，《素问》、《甲乙》有“之”字。
<strong>上实下虚者，切顺之，索其结络脉，刺出其血以通之。</strong>
上实下虚，可循其经络之脉，血之盛者，皆刺去其血，通而平之。
平按：“切”上，《素问》、《甲乙》无“者”字；“切”下有“而”字。“顺”《素问》作“从”。“以通之”《素问》作“以见通之”，《甲乙》作“以通其气”。
<strong>瞳子高者大阳不足，戴眼者大阳绝，此决死生之要，不可不察也。</strong>
大阳之脉为目上纲，故大阳脉足，则目本视也；其气不足，急引其精，故瞳子高也；其脉若绝，睑精痿下，故戴目也。此等皆是决生死之大要，不可不察也。
<strong>手指及手外踝上五寸指间留针。</strong>
前大阳不足及足太阳绝者，足大阳脉也；此疗乃是手大阳脉者，以手之大阳，上下接于目之内眦，故取手之大阳疗目高、戴也，取手小指端及手外踝上五寸小指之间也。
平按：“留”上，《素问》无“间”字。此节《素问》注谓错简文。
<strong>上部天，两额之动脉也；上部地，两颊之动脉也；上部人，耳前之动脉也。</strong>
上部之天，两额足少阳、阳明二脉之动，候头角气。上部之地，两颊足阳明在大迎中动，候口齿气。上部之人，目后耳前，手大阳、手少阳、足少阳三脉在和窌中动，候耳目之气也。
<strong>中部天，手大阴也；中部地，手阳明也；中部人，手少阴也。</strong>
中部之天，手大阴脉动，在中府、天府、侠白、尺泽四处，以候肺气。中部之地，手阳明脉，检经无动处，吕广注《八十一难》云：“动在口边，以为候者，候大肠气。”中部之人，手少阴动，在极泉、少海二处，以候心气也。
<strong>下部天，足厥阴也；下部地，足少阴也；下部人，足大阴也。</strong>
下部之天，足厥阴脉动，在曲骨、行间、冲门三处，以候肝气。下部之地，足少阴脉动，在大溪一处，以候肾气。下部之人，足大阴脉动，在中府、箕门、五里、阴广①、冲门、云门六处，以候脾气。十二经脉，手心主无别心脏，不入九候。手大阳、手少阳、足大阳、足少阳、足阳明，此五皆是五脏表经，候脏知表，故不入越于九候也。
平按：自“上部天”至“下部人，足太阴也”，《素问》新校正依《甲乙经》编次移前。
①“广”，人卫本注曰：据《甲乙》卷三第三十一，疑“廉”之误。
&nbsp;
四时脉形
平按：此篇自篇首至末，见《素问》卷六第十九《玉机真脏论篇》，又见《甲乙经》卷四《经脉》第一上篇。
<strong>黄帝问岐伯曰：春脉如弦，何如而弦？岐伯曰：春脉者肝脉也，东方木也，万物所以始生也。故其气来，濡弱软虚而滑，端直以长，故曰弦，反此者病。</strong>
凡人之身，与天地阴阳四时之气皆同，故内身外物虽殊，春气俱发。肝气春王，故春脉来，比草木初出。其若琴弦之调品者，不大缓，不大急，不大虚，不大实，不涩不曲。肝气亦然，濡润、柔弱、软小、浮虚、轻滑、端直，而尺部之上长至一寸，故比之弦。软，如遄反。
平按：《素问》、《甲乙》“濡弱”作“轻虚”。注“调品”，袁刻作“调和”。
<strong>黄帝曰：何如而反？岐伯曰：其气来实而强，此谓大过，病在外；其气来不实而微，此谓不及，病在中。</strong>
其春脉坚实劲直，名为来实而强，此为春脉少阳有余，邪在胆腑少阳，故曰在外。一曰“而弦”，疑非也。其春脉厥阴脉来，虽然不实而更微弱，此为不足，邪在肝脏厥阴，故曰在中也。
<strong>黄帝曰：春脉大过与不及，其病皆何如？岐伯曰：大过则令人喜忘，忽忽眩冒而癫疾；</strong>
春脉大过，以邪在胆少阳，少阳之脉循胸里属胆，散之上肝贯心，又抵角上头，故喜忘、忽忽眩冒而癫也。
平按：“喜忘”《素问》、《甲乙》作“善忘”，新校正云：“按《气交变大论》云：木大过，甚则忽忽善怒。‘忘’当作‘怒’。”
<strong>其不及则令人胸痛引背，下则两胁胠满。黄帝曰：善哉。</strong>
肝虚则胸痛引背，两胁胠满，皆肝脏病也。胠，去居反。腋下三寸以下，胁也；胁下至八间之外，胠也。
平按：“胸痛”《甲乙》作“胸满”，注云：“一作痛。”注“胸痛”，“胸”字袁刻误作“胃”。
<strong>黄帝问岐伯曰：夏脉如钩，何如而钩？岐伯对曰：夏脉者心脉也，南方火也，万物所以盛长也，故其气来盛去衰，故曰钩，反此者病。</strong>
夏阳气盛，万物不胜盛长，遂复垂下，故曰钩也。夏脉从内起，上至于手，不胜其盛，回而衰迟，故比之钩也。
<strong>黄帝曰：何如而反？岐伯曰：其气来盛去亦盛，此谓大过，病在外；其气来不盛，去反盛，此谓不及，病在中。</strong>
来去俱盛，大阳气盛也，邪在少阳大阳，故曰在外也。其来不盛，阳气有衰，脉行衰迟，去反盛者，阴气盛实，病在心脏也，故曰病在中。
平按：《素问》新校正云：“详越人肝、心、肺、肾四脏脉，俱以强实为太过，虚微为不及，与《素问》不同。”
<strong>黄帝曰：夏脉大过与不及，其病皆何如？岐伯曰：大过则令人身热而骨痛，为浸淫；</strong>
肾主骨，水也。今大阳大盛，身热乘肾，以为微邪，故为骨痛。浸淫者，滋长也。
平按：“骨痛”《素问》作“肤痛”。
<strong>其不及则令人烦心，上见噬唾，下为气。黄帝曰：善哉。</strong>
阳虚阴盛，故心烦也。心脉入心中，系舌本，故上见噬唾。噬，市滞反，谓嚼唾也。气，谓广肠泄气也。
平按：《素问》“噬”作“咳”；“气”下有“泄”字，《甲乙》同。
<strong>黄帝问于岐伯曰：秋脉如浮，何如而浮？岐伯对曰：秋脉者肺脉也，西方金也，万物所以收也，故其气来轻虚以浮，其气来急去皆散，故曰浮，反此者病。</strong>
秋时阳气已衰，阴气未大，其气轻虚，其来以急，其去浮散，故曰如浮也。
平按：《素问》、《甲乙》“收”下有“成”字；“其气来急去皆散”作“来急去散”。
<strong>黄帝曰：何如而反？岐伯曰：其气来毛而中央坚，两傍虚，此谓大过，病在外；其气来毛而微，此谓不及，病在中。</strong>
其脉来如以手按毛，毛中央坚，此为阳盛，病在大肠手阳明，故曰在外。如手按毛，毛中央微，肺气衰微，故曰在中也。
<strong>黄帝曰：秋脉大过与不及，其病皆何如？岐伯曰：大过则令人气逆而背痛温温然；</strong>
腑阳气盛，则气逆连背痛。温温然，热不甚也。
平按：《素问》、《甲乙》“气逆”作“逆气”；“温温”作“愠愠”。
<strong>其不及，则令人喘呼而咳，上气见血，下闻病音。黄帝曰：善哉。</strong>
肺气不足，喘呼咳而上气，唾而有血，下闻胸中喘呼气声也。
平按：“呼”下，《素问》有“吸少气”三字，《甲乙》有“少气”二字。
<strong>黄帝问于岐伯曰：冬脉如营，何如而营？岐伯对曰：冬脉肾脉也，万物所以藏也，故其气来沉以搏，故曰营，反此者病。</strong>
营，聚也。谓万物收藏归根，气亦得深搏骨，沉聚内营，故曰如营也。
平按：“万物”上，应脱“北方木也”四字，依前春、夏、秋三段经文，故有东方木、南方火、西方金等句，宜据《素问》、《甲乙》补入。“沉以搏”《甲乙》作“沉以濡”，按《素问》新校正云：“搏当从《甲乙经》作濡。以脉沉而濡，濡，古‘软’字，乃冬脉之平调脉；若沉而搏击于手，则冬脉之太过脉。”又引越人云：“冬脉石者，北方水也，万物之所藏，盛冬之时，水凝如石，故其脉来沉濡而滑，故曰石也。”
<strong>黄帝曰：何如而反？岐伯曰：其气来如弹石者，此谓大过，病在外；</strong>
其脉如石，以为平也。弹石，谓令①石脉上来弹手，如石击手，如弹之以石，谓肾大阳气有余，病在膀胱大阳，故曰在外也。
①“令”，人卫本注曰：准前“夏脉太过”注文，疑“今”之误。
<strong>其气去如毛者，此谓不及，病在中。</strong>
肾气不足，故其气去，按之如按于毛，病在于肾，故曰在中。一曰“如数”也。
平按：“如毛”《素问》、《甲乙》作“如数”。
<strong>黄帝曰：冬脉大过与不及，其病皆何如？岐伯曰：大过则令人解、腹痛而少气不欲言；</strong>
大过，足大阳盛，大阳之脉行头背脚，故气盛身解也。解，音懈。，相传音亦，谓怠惰运动难也。大阳既盛，肾阴气少，气少故不欲言也。
平按：“腹痛”《素问》、《甲乙》作“脊脉痛”。
<strong>不及则令人心如悬病饥，脊中痛，少腹满，小便变。黄帝曰：善哉。</strong>
肾脉上入于心，故肾虚心如悬状，如病于饥。当脊中肾气不足，故痛也。又小腹虚满，小便变色也。
平按：“心如悬病饥”《素问》、《甲乙》作“心悬如病饥”。“饥”下，《素问》有“中清”三字。《甲乙》无“脊中痛”以下三句。
<strong>黄帝曰：四时之序，逆顺之变异矣，然脾脉独何主乎？</strong>
四时四脏气，候脉之逆顺、弦钩浮营、大过不及等，变异多端，已闻之矣。然四脏之脉于四时而王，未知脾脉独主何时也。
平按：《素问》“顺”作“从”。
<strong>岐伯曰：脾者土也，孤脏以灌四傍者也。</strong>
孤，尊独也。五行之中，土独为尊，以王四季。脾为土也，其味甘淡，为酸苦辛咸味液，滋灌四傍之脏，其脉在关中宫，独四时不见，故不主时也。
<strong>黄帝曰：然则脾之善恶，亦可得见乎？岐伯曰：善者不可见，恶者可见。</strong>
善，谓平和不病之脉也。弦、钩、浮、营四脉见时，皆为脾胃之气滋灌俱见，故四脏脉常得和平。然则脾脉以他为善，自更无善也，故曰善者不可见也。恶者，病脉也。脾受邪气，脉见关中，诊之得知，故曰可见也。
平按：注“恶者病脉也”五字，袁刻脱。
<strong>黄帝曰：恶者何如可见也？岐伯曰：其来如水流者，此谓大过，病在外；其来如鸟之啄者，此谓不及，病在中。</strong>
当关指下有脉，如水之流动，即脾气大过也，此阳气病在胃足阳明，故曰在外。其脉来时如鸟啄指，此为脾虚受病，故曰在中。一曰“鸟距”，如鸟距隐人指也。
平按：《素问》、《甲乙》“在外”下无“其来”二字；“啄”均作“喙”。
<strong>黄帝曰：夫子之言脾之孤脏也，中央土也，以灌四傍，其大过与不及，其病皆何如？岐伯曰：大过则令人四肢不举，</strong>
胃气虽盛，脾病不为行气四肢，故曰四肢不举也。
<strong>其不及则令人九窍不通，名曰重强。</strong>
脾虚受病，不得行气于九窍，故不通也。不行气于身，故身重而强也。巨两反。
<strong>黄帝惧然起，再拜稽首，</strong>
惧，敬起也。道大于天，故受道拜而稽首也。
平按：“惧”《素问》作“瞿”。注“受道”二字，袁刻误作“再”。
<strong>曰：吾得脉之大要，天下至数，</strong>
弦、钩、浮、营等脉，大过不及之理，名曰脉之大要。至数，至理也。
平按：《素问》“曰”下有“善”字。
<strong>脉变，揆度奇恒，道在于一数，神转而不迴，迴则不转，乃失其机，至数之要，迫近以微，</strong>
唯是血气一脉，随四时而变，故曰脉变。方欲切脉以求，谓之揆也。以四时度之，得其病变，谓之度也。有病不得以四时死者，曰奇也。得以四时死者，曰恒也。虽有此二种不同，道在一数。言一数者，谓之神转，神转谓是神动而营，神而营者不可动①，曲而不动则失神脏机。机，微也。故脉诊至理，近机微也。
平按：“脉”上，《素问》有“五色”二字；“神转”上，《素问》无“数”字。注“谓是”，“是”字袁刻作“动”。
①人卫本注曰：动，疑“曲”之误。
<strong>著之玉版，藏之于府，每旦读之，名曰生机。</strong>
书而藏之，日日读之，以为摄生机要，故曰生机也。
平按：《素问》“于府”作“藏府”；“生机”作“玉机”。
真脏脉形
平按：此篇自篇首至末，见《素问》卷六第十九《玉机真脏论篇》，又见《甲乙经》卷八第一《五脏传病发寒热篇》。
<strong>大骨枯槁，大肉陷下，胸中气满，喘息不便，其气动形，期六月死，真脏见，乃予之期日。</strong>
骨为身干，人之将死，肉不附骨，遂至大骨亦无润泽，故曰枯槁，即骨先死也。身之小肉皆脱，乃至大肉亦陷，即肉先死也。肺气虚少，邪气盈胸，故喘息不安也。喘息气急，肩膺皆动，故曰动形也。肺病次传，至肺再伤，故六月死也，此乃不至七传者也。有前病状，真脏未见，期六月死。真脏脉见，即与死期，不至六月也。古本有作“正脏”，当是秦皇名“正”，故改为“真”耳，真、正，义同也。
平按：“真脏”下，《素问》有“脉”字。
<strong>大骨枯槁，大肉陷下，胸中气满，喘息不便，内痛引肩项，期一月死，真脏见，乃予之期日。</strong>
内痛，谓是心内痛也。心腑手大阳脉从肩络心，故内痛引肩项也。心不受痛，受病不离一月，故一月死。真脏脉见，即不至一月，可即与死期也。
平按：“真脏”下，《甲乙》有“脉”字。
<strong>大骨枯槁，大肉陷下，胸中气满，喘息不便，内痛引肩项，身热脱肉破，真脏见，十月之内死。</strong>
此内痛，即脾胃痛也。手少阳脉偏应②三焦，脾胃即中焦也，上出缺盆上项，故脾胃中痛引肩项也。脾主身肉，故脾胃病，身热脱肉破者也。，其涢反。前之病状，真脏未见，十月已上而死。真脏脉见，十月内死，良以脾胃受于谷气，故至十月而死也。
平按：《甲乙》“身热”作“痛热”；“真脏”下有“脉”字。注“涢”，袁刻误作“涓”；“已上”，袁刻作“以上”。
②“偏应”，人卫本注曰：疑是“遍属”之误。
<strong>大骨枯槁，大肉陷下，肩随内消，动作益衰，真脏未见，期一岁死，见其真脏，乃予之期日。</strong>
肾腑足大阳脉，循肩髆内，故肾病，肩随内脏消瘦也。又两肩垂下，曰随。肾间动气，五脏六腑十二经脉之原，故肾病，动运皆衰也。肾间动气强大，故真脏脉未见者，肾气未是甚衰，所以期至一年。肾气衰甚，真脏即见，故与之死日之期也。
平按：《素问》“肩随”作“肩髓”；“未见”作“来见”，新校正云：“当作‘未’字之误。”“期日”，袁刻作“日期”。注“动运”，袁刻作“运动”。
<strong>大骨枯槁，大肉陷下，胸中气满，肉痛中不便，肩项身热，破脱肉，目眶陷，真脏见，目不见人，立死，其见人者，至其所不胜之时则死。</strong>
真脏脉见，少阳脉绝，两目精坏，目不见人，原气皆尽，故即立死。真脉虽见，目犹见人，得至土时而死也。
平按：“肉痛”《素问》、《甲乙》作“腹内痛”。注“土时”未详，《素问》王注谓：“不胜之时，谓于庚辛之月。”以金克木也。
<strong>急虚身卒至，五脏绝闭，脉道不通，气不往来，辟于随溺，不可为期。</strong>
四时虚邪，名曰经虚。八风从其虚之乡来，令人暴病卒死，名急虚身。辟于随溺，（辟，卑至反，除也）谓不得随意溺也。如此急虚之病，亦有生者，故不可与为死期也。
平按：“身”下，《素问》有“中”字。《甲乙》“身”上有“中”字。“辟于随溺”《素问》作“譬于堕溺”，《甲乙》作“譬之堕溺”。
<strong>其脉绝不来，若人一息五六至，其形肉不脱，真脏虽不见，犹死也。</strong>
中于急虚，其脉绝而不来，有来一息脉五六至，不待肉脱及真脏见，必当有死也。
平按：“若”下，《甲乙》无“人”字。《素问》新校正云：“按：人一息脉五六至，何得为死？必‘息’字误，当作‘呼’乃是。”
平按：“一息五六至”，乃连上文脉绝不来而言，以脉绝不来，或来而不息五六至，复绝不来，此即经所谓“不满十动而一代”者，五脏无气，予之短期，故真脏虽不见犹死。
<strong>真肝脉至，中外急，如循刀刃凊凊然，如按瑟弦，色青白不泽，毛折乃死。</strong>
凊，寒也。如以衣带盛绳，引带不引绳，即外急也；引绳不引带，即内急也；绳带俱引，即内外急也。今真肝脉见，中外皆急，如人以手犹摩刀刃，中外坚急，令人洒淅寒也。又如以手按瑟弦，急不调耎者，此无胃气，即真肝脉也。青为肝色，白为肺色，是肺乘肝也。故青不泽也。肺主于气，气为身本，身之气衰，即皮毛不荣，故毛折当死也。
平按：《素问》、《甲乙》“凊凊”作“责责”。注“犹摩”，“犹”字恐系“循”字传写之误。
<strong>真心脉至，坚而揣，如循薏芑累累然，其色赤黑不泽，毛折乃死。</strong>
薏，于极反。芑，义当苡，即十①珠也。坚而揣者，譬人以手循摩薏苡之珠累累然，坚钩无胃气之柔，即真心脉也。赤为心色，黑为肾色，是肾乘心也，故赤不泽也。
平按：“揣”《素问》作“搏”。《甲乙》“坚”作“紧”；“揣”作“搏”。“薏芑”《素问》作“薏苡”，《甲乙》作“薏苡子”。
①“十”，人卫本粒曰：疑“小”之误
<strong>真肺脉至，大而虚，如毛羽中人肤然，其色赤白不泽，毛折乃死。</strong>
其真肺脉，如毛羽掷来，中人皮肤，大而浮虚者，毛无胃气，即真肺脉也。赤为心色，白为肺色，是心乘肺也，故曰不泽也。
平按：《素问》、《甲乙》“如”下有“以”字；“肤”下无“然”、“其”二字。
<strong>真肾色至，揣而绝，如循弹石辟辟然，其色黄黑不泽，毛折乃死。</strong>
揣，初委反，动也。其真肾脉至，如石弹指辟打指者，营无胃气，即真肾脉也。黄为脾色，黑为肾色，是脾乘肾，故黑不泽也。
平按：《素问》、《甲乙》“揣”作“搏”；“循”作“指”。《甲乙》此段在“真脾脉”一段下。注“黄为脾色”，袁刻“为”作“色”。
<strong>真脾脉至，弱而乍疏乍数然，其色青黄不泽，毛折乃死。</strong>
真脾脉至，乍疏乍数也。疏，谓动稀也。数，谓连动。此无胃气，即真脾脉也。青为肝色，黄为脾色，是肝乘脾，故黄不泽也。
平按：“色”上，《素问》、《甲乙》无“然”、“其”二字。
<strong>诸真脏见者，皆死不治。</strong>
脏脉独见，以无胃气，死故不疗也。
平按：《素问》、《甲乙》“脏”下有“脉”字。又按：《素问》此节下，新校正引杨注甚详。
四时脉诊
平按：此篇自篇首至“名曰逆四时”，见《素问》卷六第十九《玉机真脏论篇》，又见《甲乙经》卷四《经脉》第一下篇。自“黄帝问于岐伯曰：脉其四时”至“持脉之大法也”，见《素问》卷五第十七《脉要精微论篇》，《甲乙》同上。又自“是故阴盛则梦涉大水”至“肺气甚则梦哀”，见《甲乙》卷六第八《正邪袭内生梦大论》。自“春得秋脉”至末，见《素问》卷七第二十三《宣明五气篇》，又见《甲乙》卷四《经脉》第一中篇。
<strong>凡治病，察其形气色泽，脉之盛衰，病之新故，乃治之，无后其时。</strong>
形之肥瘦，气之大小，色之泽夭，脉之盛衰，病之新故，凡疗病者，以此五诊，诊病使当，为合其时，不当，为后其时也。
<strong>形气相得，谓之可治；</strong>
形瘦气大，形肥气小，为不相得；形肥气大，形瘦气小，为相得也。
<strong>脉色泽以浮，谓之易已；</strong>
其病人五色，浮轻润泽，其病易已。
平按：《素问》无“脉”字。
<strong>脉顺四时，谓之可治；</strong>
四时王脉，皆有胃气，无他来克，故曰顺时。
平按：“顺”《素问》作“从”。
<strong>脉弱以滑，是有胃气，命曰易治，趣之以时。</strong>
四时之脉皆柔弱滑者，谓之胃气，依此疗病，称曰合时也。
平按：“趣之以时”《素问》作“取之以时”，《甲乙》作“治之趋之，无后其时。”
<strong>形气相失，谓之难治；色夭不泽，谓之难已；脉实以坚，谓之益甚；脉逆四时，谓之不治。必察四难而明告之，勿趣以时。</strong>
此之四诊，趣之为难，可明告病人，宜以变常设于疗法，不得依常趣之以时也。
平按：“谓之不治”《素问》作“为不可治”，无“勿趣以时”句。《甲乙》无“必察四难”以下十二字。
<strong>所谓逆四时者，春得肺脉，夏得肾脉，秋得心脉，冬得脾脉，其至皆悬绝沉涩者，命曰逆四时，未有脏形，</strong>
四时皆得胜来克己之脉，己脉悬绝沉涩，失四时和脉，虽未有病脏之形，不可疗也。
平按：“命曰”《甲乙》作“名曰”。
<strong>春夏脉沉涩，秋冬而脉浮大，</strong>
此脉反四时也。
平按：《素问》、《甲乙》“春”上有“于”字。“浮大”下，《素问》有“名曰逆四时也”六字。
<strong>病热脉凊静，</strong>
热病脉须热而躁也，今反寒而静。凊，寒也。
平按：《素问》、《甲乙》无“凊”字。
<strong>泄而脉大，</strong>
人之泄利，脉须小细，今为洪大也。
<strong>脱血而脉实病在中，</strong>
人之脱血，脉须虚弱，今反强实，病在中也。
<strong>而脉实坚病在外。</strong>
脱血脉实坚，病在外也。
<strong>而脉不实坚为难治，名曰逆四时。</strong>
脱血而脉不实不坚，难疗也。以上七诊，皆逆四时也。
平按：“为难治”《素问》作“皆难治”。又按：《素问》新校正云：“按《平人气象论》云：‘病在中脉虚，病在外脉涩坚。’与此相反，此经误，彼论为得。自‘未有脏形春夏’至此，与《平人气象论》相重，注义备于彼。”
<strong>黄帝问于岐伯曰：脉其四时动，奈何知？病所在，奈何知？病之所变，奈何知？病乍在内，奈何知？病乍在外，奈何知？请问此六者，可得闻乎？</strong>
六，谓六问。此中唯有五问，当是脱一问也。
平按：《素问》“请”上无“知”字；“六”作“五”。据本篇下经文“此六者持脉之大法”，应作“六”。杨注云“当是脱一问”，于义正合。
<strong>岐伯对曰：请言其与天转运。</strong>
量下答中，文当有六，故为六合也。人身合天，故请言人身与天合气转运之道也。
平按：“与天转运”《素问》作“与天转运大也”。
<strong>夫万物之外，六合之内，天地之变，阴阳之应，</strong>
万物各受一形，自万物一形之外，从于六合苞裹之内，皆是天地为其父母，变化而生，故万物皆与天地之气应而合也。
平按：《素问》无“夫”字。《甲乙》无“夫万物之外”五字。
<strong>彼春之暖，为夏之暑，</strong>
春夏者，阴气终始也。春之三月，阳气之始，气和日暖。夏之三月，阳盛暑热，乃是春暖增长为之也。
平按：注“阴气终始”，“阴”字当是“阳”字之误。
<strong>彼秋之急，为冬之怒，</strong>
秋冬者，阴气终始也。秋之三月，阴气之始，风高气切，故名为急。冬之三月，阴气严烈，乃是秋凉增长为之也。
平按：“急”《素问》、《甲乙》作“忿”，王注云：“忿一作急。”注“气切”，“切”字恐是“劲”字之误。
<strong>四变之动，脉与之上下。</strong>
暖、暑、急、怒，是天之运四气变动。人之经脉，与彼四气上下变动亦不异也。春夏之脉，人迎大于寸口，故为上也；寸口小于人迎，故为下也。秋冬之脉，寸口大于人迎，故为上也；人迎小于寸口，故为下也。此乃盛衰为上下也，此答初问也。
平按：注“秋冬之脉”至“故为下也”五句，袁刻脱，依原钞补入。
<strong>以春应中规，夏应中矩，</strong>
春三月时，少阳之气用，万物始生未正，故曰应规也。夏三月时，大阳之气用，万物长正，故曰应矩也。
<strong>秋应中衡，冬应中权。</strong>
秋三月时，少阴之气用，万物长极，故曰应衡也。冬三月时，太阴之气用，万物归根，故曰应权也。
平按：“衡”，原钞作“冲”，注同，谨依《素问》、《甲乙》作“衡”。
<strong>是故冬至四十五日，阳气微上，阴气微下；</strong>
冬至以后，阳气渐长，故曰微上；阴气渐降，故曰微下也。
<strong>夏至四十五日，阳气微下，阴气微上。</strong>
夏至以后，阴气渐长，故曰微上；阳气渐降，故曰微下也。
<strong>阴阳有时，与脉为期，期而相失，知脉所分，分之有期，故知死时。</strong>
阴阳以有四时，四时与脉为期，为期在于四时相得失处，即知四时之脉，分在四时之际，脉分四时有期，则死生之期可知，此答第二病所在也。
平按：“知脉所分”，“知”字原钞作“和”，谨依《素问》、《甲乙》及本注作“知”。
<strong>微妙在脉，亦不可不察，察之有纪，从阴阳始，</strong>
欲知人之死生者，无胜察之妙，察脉纲纪，必以阴阳为本也。
平按：《素问》、《甲乙》无“亦”字。
<strong>始之有经，从五行生，</strong>
阴阳本始，有十二经脉也。十二月经脉，从五行生也。
<strong>生之有度，四时为数，</strong>
五行生十二经脉，各有法度。脉从五行生，木生二经。足厥阴、足少阳也。火生四经，手少阴、手大阳、手厥阴、手少阳也。土生二经，足大阴、足阳明也。金生二经，手大阴、手阳明也。水生二经，足少阴、足大阳也。此为五行生十二经脉。法度者，春有二经，夏有四经，季夏有二经，秋有二经，冬有二经，故十二经脉以四时为数也。
平按：《素问》“数”作“宜”，新校正云：“按《太素》宜作数。”
<strong>循数勿失，与天地如一，得一之诚，以知死生。</strong>
于寸关尺三部之中，循十二经之脉，得其弦、钩、浮、营，四时之气而不失错，与天地气宜然为一，如此则能了知死生之期也。
平按：“循数”《素问》作“补泻”；“诚”作“情”。自“始之有经”至“以知死生”，《甲乙》无此八句。
<strong>是故声合五音，色合五行，脉合阴阳。</strong>
人之音声，合于五音；人之形色，合于五行；人之脉气，合于阴阳。此答第三知病之所变也。
平按：注“知病”，“知”字原钞作“之”，据上经文宜作“知”。
<strong>是故阴盛则梦涉大水恐惧，阳盛则梦大火燔灼，阴阳俱盛则梦相杀毁伤；上盛则梦飞扬</strong>[平按：《素问》、《甲乙》无“扬”字]<strong>，下盛则梦堕坠；</strong>[平按：《素问》、《甲乙》无“坠”字。]<strong>甚饱则梦予，甚饥则梦取；肝气甚则梦怒，肺气甚则梦哀；</strong>[平按：“甚”《素问》、《甲乙》作“盛”。《素问》“哀”作“哭”，《甲乙》作“哭泣恐惧飞扬”。]<strong>短虫多则梦众，长虫多则梦相击破伤。</strong>
凡梦有三种：人有吉凶，先见于梦，此为征梦也；思想情深，此为想梦也；因其所病，见之于梦，此为病梦也。此十一种梦，皆病梦也，并因阴阳气之盛衰、内有饥饱、肝肺气盛、长短虫多以为梦也。此所以因伤致梦，即以梦为诊也，此为梦诊，可为四答之脱也。
平按：《甲乙》无短、长“虫多”二句，《素问》新校正云：“详此二句，亦不当出此，应他经脱简文也。”
<strong>是故持脉有道，虚静为保。</strong>
持脉之道，虚心不念他事，凝神静虑，以为自保，方可得知脉之浮沉、气之内外也。
平按：《甲乙》无“是故”二字；“保”作“宝”。
<strong>春日浮，如鱼之游在皮；夏日在肤，沉沉乎万物有余；</strong>
春时阳气初开，脉从骨髓流入经中，上至于皮，如鱼游水，未能周散。夏时阳气荣盛，脉从经溢入孙络肤肉之中，如水流溢，沉沉盛长，万物亦然，茂盛有余。此答第五病在外也。
平按：“皮”《素问》、《甲乙》作“波”。
<strong>秋日下肤，蛰虫将去；冬日在骨，蛰虫固密，君子居室。</strong>
秋日阳气从肤渐伏于内，故曰下肤。蛰虫趣暖入穴，故曰将去。是时阴气从内出在皮肤，腠理将开也。冬日阳气内伏，蛰虫闭户固密，君子去堂居室，人之脉气行骨，故持脉者深按得之。此答第六病乍在内也。
平按：“固”《素问》、《甲乙》作“周”。
<strong>故曰：知内者，按而纪之；知外者，终而①始之。</strong>
秋冬脉气为阴在内，故按得纲纪；春夏脉气为阳在外，故趣终得始②也。春夏之脉为秋冬脉终，即为阳之始也。
①“而”，仁和寺本作“如”。
②“趣终得始”，萧本原作“趣得终始”。今据仁和寺本改。
<strong>此六者，持脉之大法也。</strong>
以为诊脉大法。
<strong>春得秋脉，夏得冬脉，秋得春脉，冬得夏脉，阴出之阳，阳病善怒不治，是谓五邪，皆同命死不治。</strong>
春得秋脉，夏得冬脉，皆贼邪来乘也。秋得春脉，冬得夏脉，虽是微邪来乘，以秋冬得之，阴出之阳交争者，不疗也。
平按：《素问》“夏得冬脉”下，有“长夏得春脉”五字；“秋得春脉”作“秋得夏脉”；“冬得夏脉”作“冬得长夏脉”；“阴出”上有“名曰”二字，《甲乙》同。又《甲乙》“死不治”上无“命”字。
人迎脉口诊
平按：此篇自篇首至“无劳用力也”，见《灵枢》卷八第四十八《禁服篇》，又见《甲乙经》卷四《经脉》第一上篇。自“雷公曰：病之益甚”至“伤于食饮”，见《灵枢》卷八第四十九《五色篇》，《甲乙》同上。自“一日一夜五十营”至“乍数乍疏也”，见《灵枢》卷二第五《根结篇》，《甲乙》同上。自“黄帝曰：气口何以独为五脏主气”至“治之无功矣”，见《素问》卷三第十一《五脏别论篇》，又见《甲乙》卷二《十二经脉络脉支别》第一下篇。自“凡刺之道”至“取之其经”，见《灵枢》卷二第九《终始篇》，又见《甲乙》卷五第五《针道终始篇》。自“人迎一盛”至“命曰关格”，又见《素问》卷三第九《六节藏象论篇》。自“黄帝问于岐伯曰：人病胃管”至“故胃管为痈。帝曰：善”，见《素问》卷十三第四十六《病能论篇》，又见《甲乙》卷十一第八《邪气聚于下脘发内痈篇》。自“安卧”至末，见《灵枢》卷十一第七十四《论疾诊尺篇》，又见《甲乙》卷十一第六《五气溢发消渴黄瘅篇》。
<strong>雷公问于黄帝曰：细子得之受业，通九针六十篇，旦暮勤服之，近者编绝，久者简垢，然尚讽诵弗置，未尽解于意矣。</strong>
南方来者，九针之道有六十篇，其简之书，远年者编有断绝，其近年者简生尘垢，言其深妙，学久日勤，未能达其意也。
平按：“远者”《灵枢》作“久者”二字。“近”、“远”二字，据注宜互易。
<strong>外揣言浑束为一，未知其所谓也。</strong>
揣，初委反，度也。浑，户昆反，合也。束，总要也。五脏六腑吉凶善恶，其气在内，循手大阴脉总合为一，见于寸口外部之中，可以手按度量，令人得知者，未通其意也。
<strong>夫大则无外，小则无内，大小无极，高下无度，束之奈何？</strong>
经脉之气，合天地之数，与道通洞，苞裹六合，故大无外也。气贯毫微，则小无内也。然则无形不可以大小极，不可以高下测，欲以总为一者，殊不可知也。
平按：注“与道通洞”四字，袁刻脱。
<strong>士之才力，或有厚薄，知虑褊浅，不能博大深奥，自强于学未若细子，细子恐其散于后世，绝于子孙也，敢问约之奈何？</strong>
褊，鞭缅反。人之所学，未若细子，惟恐其至道绝于后代，无及子孙，故问其要，传之不朽也。细子者，雷公自谦之辞也。
平按：“若”上，《灵枢》无“未”字。
<strong>黄帝答曰：善乎哉问也！此先师所禁坐私传之也，割臂歃血为盟也，子若欲得之，何不齐乎！</strong>[平按：“歃”，原作“”，恐传写之伪，谨依《灵枢》作“歃”。“为盟”《灵枢》作“之盟”；“齐”作“斋”，下同。]<strong>雷公再拜而起曰：请闻命矣。于是乃齐宿三日而请曰：敢问今日正阳，细子愿以受盟。黄帝乃与俱入齐室，割臂歃血。黄帝祝曰：今日正阳，歃血传方，敢背此言者，必受其殃。雷公再拜曰：细子受之。黄帝乃左握其手，右授之书，曰：慎之慎之，</strong>
上古贷季传至岐伯，岐伯授之黄帝，故贷季为先师也。非其人不可授道，故须禁之坐私传也。方，要道。以盟誓授人。
<strong>吾为子言之。凡刺之理，经脉为始，</strong>
吾方愈病，各为其要，圣人杂合行之，以针为轻小，能愈大疾，故先言之。人之十二经脉、奇经八脉、十五络脉经络于身，营卫阴阳气之经坠，生之夭寿，莫不由之，故为始也。
平按：注“坠”字，恐系“隧”字传写之误。
<strong>营其所行，知其度量，</strong>
刺之理者，必须经营循十二经诸络脉等所行之气，并知脉之长短度量也。
平按：注“脉之长短”，“脉”字袁刻误作“肺”。
<strong>内次五脏，别其六腑，</strong>
从于脏腑，流出经脉行身外，故脏腑称内，知内之道，先次五脏内中之阴，次别六腑内中之阳也。
平按：注“知内”，袁刻误作“知道”。
<strong>审察卫气，为百病母，调其虚实，乃止泻其血络，血络尽而不殆。</strong>
次知卫气为阳行外，受诸邪气以为百病，次欲知经络虚实，实者乃止而泻之，先泻大小血络，血邪尽已，得无危殆也。
平按：“虚实”下，《灵枢》重“虚实”二字。“血络尽而不殆”《灵枢》作“血尽不殆矣”。
<strong>雷公曰：此皆细子之所以通也，未知其所约也。黄帝曰：夫约方者，犹约囊也。囊满不约则输泄，方成弗约则神弗与俱。</strong>
约，节量也。方，法也。方以诊气，囊以盛气，故得比之。囊满不为节约，必泄其气；诊法成已，不为节约，以泄神气。神气去矣，不与周运，故曰不俱也。
<strong>雷公曰：愿为下材者，勿满而约之。黄帝曰：未满而知约之，以为工，不可以天下师焉。</strong>
摄生之道，材有上下。诊法成已，节约合理，得长生久视，材德之上，可为天下之师；诊法未能善成，故曰未满而能节而行，得为国师，是按脉而知病生所由，称之为工，材之不下也。
平按：《灵枢》“天下”上，有“为”字。
<strong>雷公曰：愿闻为工。</strong>
为工是持脉之道，故问也。
<strong>黄帝曰：寸口主中，</strong>
按此《九卷》、《素问》肺脏手太阴脉动于两手寸口中、两手尺中。夫言口者，通气者也。寸口通于手太阴气，故曰寸口。气行之处，亦曰气口。寸口、气口更无异也。中，谓五脏，脏为阴也。五脏之气，循手大阴脉见于寸口，故寸口脉主于中也。
<strong>人迎主外，</strong>
结喉两箱，足阳明脉迎受五脏六腑之气以养于人，故曰人迎。《下经》曰：“人迎，胃脉也。”又云：“任脉之侧动脉，足阳明，名曰人迎。”《明堂经》曰：“颈之大动脉，动应于手，侠结喉，以候五脏之气。人迎胃脉，六腑之长，动在于外，候之知内，故曰主外。寸口居下，在于两手，以为阴也；人迎在上，居喉两旁，以为阳也。”《九卷•终始篇》曰：“平人者，不病也；不病者，脉口人迎应四时也；应四时者，上下相应，俱往俱来也。”脉口，谓是手太阴脉行气寸口，故寸口、脉口亦无异也。既上下俱往俱来，岂以二手为上下也。又《九卷•终始篇》云：“人迎与太阴脉口俱盛四倍以上，命曰关格。”即知手太阴无人迎也。又《素问》第五卷云：“胃管痈诊，岐伯曰：当得胃脉沉细，胃沉细者气逆，气逆者人迎甚盛，盛则热，人迎者胃脉也，逆盛则热聚于胃口而不行，故胃管为痈。”此经所言人迎、寸口之处数十有余，竟无左手寸口以为人迎，右手关上以为寸口，而旧来相承，与人诊脉，纵有小知，得之别注，人多以此致信，竟无依据，不可行也。
平按：注两“胃管”，“管”字袁刻均误作“营”。
<strong>两者相应，俱往俱来，若引绳小大齐等，</strong>
寸口、人迎两者，上下阴阳虽异，同为一气，出则二脉俱往，入则二脉俱来，是二人共引一绳，彼牵而去，其绳并去，此引而来，其绳并来，寸口人迎，因呼吸牵脉往来，其动是同，故曰齐等也。
<strong>春夏人迎微大，秋冬寸口微大，如是者名曰平人。</strong>
譬彼引绳之动，大小齐等，细寻其动，非无小异，故此，牵此动之端为大，彼端微小；彼动之端为大，此端微小。脉亦如之，上下虽一，因呼吸而动，以春夏之阳，秋冬之阴，故微有大小。春夏阳气盛实，故脉顺之，微大为平；秋冬阴气盛实，故脉顺之，微大为平。平者，和气无病者也。
平按：注“故微有大小”，袁刻脱“微”字。
<strong>人迎大一倍于寸口，病在少阳；人迎二倍，病在大阳；人迎三倍，病在阳明。</strong>
计春夏人迎大于寸口少半已去，少阳即已有病，其病犹微，故未言之。成倍方言，以病成可名，故曰病在少阳，言一倍等。按不病之人，寸口、人迎脉动大小一种，春夏之时，人迎之动微大寸口，以为平好。人迎之脉渐大小半、大半，至于一倍，即知少阳有病。少阳盛气未大，故得过阴一倍，名曰少阳之病，致使人迎之脉大于寸口。少阳病气渐盛，过于阴气二倍，名曰大阳之病，则人迎之脉二倍大于寸口。大阳病气渐盛，过于阴气三倍，名曰阳明之病，则人迎之脉三倍大于寸口也。
平按：《灵枢》“病在少阳”作“病在足少阳，一倍而躁，在手少阳”；“病在太阳”作“病在足太阳，二倍而躁，病在手太阳”；“病在阳明”作“病在足阳明，三倍而躁，病在手阳明”。《甲乙》“二倍”作“再倍”。
<strong>盛则为热，</strong>
阳气内盛为热，故人迎脉虚也。
<strong>虚则为寒，</strong>
阳气内虚，阴乘为寒，故人迎脉虚也。
<strong>紧则为痛痹，</strong>
其气动紧似急也。此肌肉之间有寒温气，故为痛痹也。
平按：注“寒温”，“温”字，依下注“寒湿气居”，恐系“湿”字传写之讹。
<strong>代则乍甚乍间。</strong>
代，止也。脉绝不来，故曰代也。代者，邪气客于血络之中，随饮食而变，故病乍甚乍间也。
<strong>盛则泻之，</strong>
人迎一盛者泻于少阳，二盛泻于大阳，三盛泻于阳明也。
<strong>虚则补之，</strong>
人迎虚者，人迎小于寸口也。小于寸口一倍补于少阳，二倍补于大阳，三倍补于阳明也。
<strong>紧痛则取之分肉，</strong>
分肉之间，寒湿气居。
<strong>代则取血络且饮药，</strong>
邪在血络，致令脉代，可刺去邪血，饮汤实之。
<strong>陷下则灸之，</strong>
谓其诸脉血气不满，陷下不见，是中寒，故须灸之。
<strong>不盛不虚，以经取之，名曰经刺。</strong>
不盛不虚，正经自病也。假令心痛，中风得之，肝来乘心，从后而来，名为虚邪。饮食劳倦，脾来乘心，从前来者，名为实邪。伤寒得之，肺来乘心，从所不胜来者，名曰微邪。中湿得之，肾来乘心，从所胜来者，名曰贼邪。以上四病，皆是他邪为之，须视心之虚实，补泻他经。伤暑得病，起于自脏，以为正邪，宜疗自经，故曰以经取之，名曰经刺也。
<strong>人迎四倍者，且大且数，名曰外格，死不治。</strong>
人迎三倍，各病一阳，至四倍，其阳独盛，外拒于阴，阴气不行，故曰格阳。格，拒也。阳气独盛，故大而且数。以无阴气，独盛必衰，故死不疗。
平按：《灵枢》“名曰”下有“溢阳，溢阳为”五字。
<strong>必审按其本末，察其寒热，以验其脏腑之病。</strong>
必须审按人迎寸口，内外本末，察其脉中寒暑，然后验知脏腑中之病也
<strong>寸口大于人迎一倍，病在厥阴；寸口二倍，病在少阴；寸口三倍，病在太阴。</strong>
秋冬寸口大于人迎少半已去，厥阴即已有病，其病犹微，故未言之。以病成可名，故曰病在厥阴，言一倍等。按不病人，寸口、人迎脉动大小一等，秋冬之时，寸口之动微大人迎，以为平好。寸口之脉至于一倍，即知厥阴有病。厥阴之气衰少，故得过阳一倍，名曰厥阴之病，致使寸口之脉一倍大于人迎。阴气虽少，得过阳气二倍，名曰少阴之病，则寸口之脉二倍大于人迎。太阴最大，过于阳气三倍，名曰太阴之病，则寸口之脉三倍大于人迎也。
平按：《灵枢》“病在厥阴”作“病在足厥阴，一倍而躁，在手心主”；“病在少阴”作“病在足少阴，二倍而躁，在手少阴”；“病在太阴”作“病在足太阴，三倍而躁，在手太阴”。《甲乙》“二倍”作“再倍”。又《甲乙》无“寸口三倍，病在太阴”八字。
<strong>盛则胀满、寒中、食不化，</strong>
寸口阴气大于人迎三倍，病在太阴，太阴之病自有虚实，是以寸口阴盛，则腹中寒气胀满，有寒中食不化也。
平按：“寒中食不化”《甲乙》作“寒则食不消化”。
<strong>虚则热中、出糜、少气、溺色变，</strong>
阴虚阳气来乘，肠胃中热，故大便出强如黄糜。少阴气虚，故少气溺色黄也。
平按：注“出强如黄糜”，袁刻作“出糜如黄疽”。
<strong>紧则为痹，</strong>
风寒湿气，留于分肉间为痹，故令寸口脉紧实也。
<strong>代则乍痛乍止。</strong>
寸口脉动而中止不还曰代。邪客分肉，致令卫气之行乍行乍止，故令其痛乍有乍止也。
平按：《甲乙》作“代则乍寒乍热，下热上寒”，注云：“《太素》作代则乍痛乍止。”
<strong>盛则泻之，虚则补之，</strong>
下言疗方，盛泻之法，唯①人迎可知也。
①“唯”，人卫本注曰：疑“准”之误。
<strong>紧则先刺而后灸之，</strong>
紧有痹痛，先以痛为输荥，针刺已，然后于其刺处灸之。
平按：注“荥”，袁刻作“营”；“刺处”，袁刻作“刺后”。
<strong>代则取血络而泄之，</strong>
代则乍痛乍止，故刺去邪血之络也。
平按：“而泄之”《灵枢》作“而后调之”，《甲乙》同，注云：“《太素》作泄。”注“乍痛”，袁刻误作“乍病”。
<strong>陷下则徒灸之。陷下者，脉血结于中，中有着血，血寒故宜灸。</strong>
徒，空也。诸脉陷下不见，是脉中寒，血结聚，宜空灸之，不假先刺也。
平按：“徒灸”《甲乙》作“从灸”。注“血结”，袁刻作“血倍”；“不假”误作“不复”。
<strong>不盛不虚，以经取之。</strong>
准人迎可知也。
<strong>寸口四倍，名曰内关。内关者，且大且数，死不治。</strong>
阴气三倍大于阳气，病在三阴，至于四倍，阴气独盛，内皆闭塞，阳不得入，故为内关。关，闭也。寸口大而又数，即阴气将绝，故死不疗也。
平按：“内关”，袁刻误作“内闲”，注同，依原本更正。
<strong>必察其本末之寒温，以验其脏腑之病，</strong>
必察寸口人迎大小终始寒温，则知内外脏腑之病也。
平按：“之寒温”《甲乙》作“察其寒热”。
<strong>通其荥输，乃可传于大数。大数日盛则徒泻，虚则徒补，</strong>
候知五脏六腑病之所在，先须针药通其荥输，然后传于灸刺大数，谓空补泻之数也。
平按：《甲乙》“大数日盛”作“大曰盛”；“虚”上有“小曰”二字；两“徒”字，均作“从”。
<strong>紧则灸刺且饮药，</strong>
脉之紧者，三疗俱行。紧，谓动而中止。小数中有还者，曰结也。
<strong>陷下则徒灸之，</strong>
准前人迎。
平按：《甲乙》“徒”作“从”。
<strong>不盛不虚，以经取之。所谓经治者，饮药，亦曰灸刺。</strong>
不盛不虚，经疗之法，亦三疗俱行之。
平按：“亦曰”《甲乙》作“亦用”。
<strong>脉急则引，</strong>
引，挽也。寸口脉急，可以针导引令和也。
<strong>脉代以弱则欲安静，无劳用力也。</strong>
脉衰代绝，至复微弱，不欲烦动者，宜安静恬逸，不得自劳也。
平按：《灵枢》“代”作“大”。《甲乙》无“以弱”二字。
<strong>雷公曰：病之益甚与其方衰如何？</strong>
问其切脉知病衰甚。
<strong>黄帝曰：外内皆在焉。</strong>
外腑内脏，并有甚衰，故曰皆在。
<strong>切其脉口，滑小紧以沉者，其病益甚，在中；</strong>
脉口，阴位也。滑为阳也。小、紧、沉者，皆为阴也。按于脉口，得一阳三阴，则阴乘阳，故病益甚。病在五脏，故曰在中也。
<strong>人迎气大紧以浮者，其病益甚，在外。</strong>
人迎，阳位也。紧为阴也。大浮，阳也。二阳一阴，则阳乘阴，故病益甚。病在六腑，故曰在外也。
<strong>其脉口滑而浮者，病日损；</strong>
滑、浮皆阳，在于阴位而得二阳，其气以和，故病①日日瘳损也。
平按：“滑而浮”《灵枢》作“浮滑”。
①“故病”，仁和寺本作“故病，病”，后“病”字疑衍。
<strong>人迎沉而滑者，病日损；</strong>
一阴一阳在于阳位，其气易和，故病损。
<strong>其脉口滑以沉者，其病日进，在内；</strong>
一阴一阳在于阴位，故病日渐进，在五脏。
<strong>其人迎脉滑盛以浮者，其病日进，在外。</strong>
滑、盛、浮等，俱为阳也。又在阳位，名曰太过，病增，在于六腑也。
<strong>脉之浮沉及人迎寸口气小大等者，其病难已。</strong>
诸有候脉浮沉及人迎寸口中气大小齐等者，是阴阳不得相倾，故病难已也。
平按：注“相倾”，袁刻作“相顾”。
<strong>病之在脏，沉而大者，易已，小为逆；</strong>
人迎寸口之中候之，知病在于内五脏中，其脉且沉且大，是为阴阳气和，虽病易已；其脉沉而小者，纯阴，故逆而难已也。
<strong>病之在腑，浮而大者，病易已。</strong>
候之知病在外六腑中，其脉浮而且大，得其时易已。
<strong>人迎盛坚者，伤于寒；</strong>
人迎盛为阳也，紧则为阴也，谓冬因蛰寒气入腠，名曰伤寒，春为温病也。
平按：“盛紧”《灵枢》作“盛坚”，下同。
<strong>脉口盛紧者，伤于饮食。</strong>
盛为阴也。脉口盛而紧者，是因饥多食，伤脏为病也。
平按：《灵枢》、《甲乙》无“饮”字。
<strong>一日一夜五十营，以营五脏之精，不应数者，名曰狂生。所谓五十营者，五脏皆受气也。</strong>
营气一日一夜，周身五十，营于身者也，经营五脏精气，以奉生身。若其不至五十营者，五脏无精，虽生不久，故曰狂生。
<strong>持其脉口，数其至也，五十动而不一代者，五脏皆受气矣；</strong>
脉口，寸口，亦曰气口。五十动者，肾脏第一，肝脏第二，脾脏第三，心脏第四，肺脏第五，五脏各为十动，故曰从脉十动，以下次第至肾，满五十动，即五脏皆受于气也。持脉数法，先将不病人之脉口以取定数，然后按于病人脉口，勘知病人脉数多少，谓从平旦，阴气未散，阳气未行，按于脉口，以取定数也。
<strong>四十动而一代者，一脏无气矣；</strong>
其脉得四十动已，至四十一动已去，有一代者，即五十数少，故第一肾脏无气也。
<strong>三十动而一代者，二脏无气矣；</strong>
其脉得三十动已，至三十一动已去，有一代者，即四十数少，故第二肝脏无气。
<strong>二十动而一代者，三脏无气矣；</strong>
其脉得二十动已，至二十一动已去，有一代者，即三十数少，故第三脾脏无气。
<strong>十动而一代者，四脏无气矣；</strong>
其脉得十动已，至十一动已去，有一代者，即二十数少，故第四心脏无气。
<strong>不满十动而一代者，五脏无气矣，</strong>
其脉不满十数，有一代者，即十数少，故第五肺脏无气。
<strong>予之短期。</strong>
肺主五脏之气，肺气既无，所以五脏气皆不至，故与之短期也。
平按：“予”《甲乙》作“与”，下同，袁刻误作“子”。
<strong>要在终始，所谓五十动而不一代者，以为常也，</strong>
五十动而不一代者，盖是五脏终始，常道之要也。
<strong>以知五脏之期也。予知短期者，乍数乍疏也。</strong>
与短期者，谓五脏脉乍疏乍数，不合五十之数，故可与之死期也。
<strong>黄帝曰：气口何以独为五脏主气？</strong>
谓九候各候五脏之气，何因气口独主五脏六腑十二经脉等气也。
平按：《素问》、《甲乙》“主”下无“气”字。
<strong>岐伯曰：胃者，水谷之海也，六腑之大也。五味入口，藏于胃以养五气，气口亦太阴也。是以五脏六腑之气味，皆出于胃，变见于气口。</strong>
胃为水谷之海，六腑之长，出五味以养脏腑。血气、卫气行手太阴脉至于气口，五脏六腑善恶，皆是卫气所将而来，会手太阴，见于气口，故曰变见也。
平按：《素问》、《甲乙》“大”下有“源”字；“五气”作“五脏气”。
<strong>故五脏气入于鼻，藏于心肺，心肺有病，而鼻为之不利也。</strong>
谷入于胃，以养五脏，上薰入鼻，藏于心肺，鼻中出入，鼻为肺官，故心肺有病，鼻气不利也。
<strong>故曰：凡治病者，必察其上下，适其脉候，观其志意，与其病能。乃拘于鬼神者，不可与言至治。</strong>
疗病之要，必须上察人迎，下诊寸口，适于脉候。又观志意有无，无志意者，不可为至。及说疗疾，复观其人病态，能可疗以否。若人风寒暑湿为病，乃情系鬼神，斯亦不可与言也。
平按：《素问》“察其上下”作“察其下”三字；“脉”下无“候”字；“病”下无“能”字。袁刻“能”误作“熊”。《素问》新校正云：“按《太素》作必察其上下，适其脉候，观其志意，与其病能。”与此正合。
<strong>恶于鑱石者，不可与言至巧。治病不许治者，病不必治也，治之无功矣。</strong>
鑱，仕监反，铍也。其病非针石不为而恶之者，纵岐、黄无所施其功。其病可疗而不许疗者，纵仓、扁不可为其功也。
平按：“鑱”，原抄作“镜”，据注应作“鑱”，《素问》作“针”。
<strong>凡刺之道，毕于终始，明知终始，五脏为纪，阴阳定矣。</strong>
凡刺之道，其要须穷阴阳气之终始。人之阴阳气终始者，必本五脏以为纲纪，以五脏藏神居身，故为阴阳气之纲纪，即阴阳定矣。
<strong>阴者主脏，阳者主腑，</strong>
阴气主于五脏，在内；阳气主于六腑，在外也。
<strong>阳受气于四末，阴受气于五脏。</strong>
清阳实于四肢，浊阴者走于六腑，故阳受气于四末也。清阴起于五脏，浊阳者营于四肢，故阴受气于五脏也。
平按：《甲乙》“末”作“肢”。
<strong>故泻者迎之，补者随之，知迎知随，气可令和。和气之方，必通阴阳，</strong>
故补泻之道，阴阳之气，实而来者，迎而泻之，虚而去者，随而补之，人能知此随、迎、补、泻之要，则阴阳气和，有疾可愈也。
<strong>五脏为阴，六腑为阳，传之后代，以血为盟，敬之者昌，慢之者亡，无道行私，必得夭殃。</strong>
敬其传方，令守道去私也。
平按：《灵枢》“后代”作“后世”。《甲乙》无“传之后代”以下六句。
<strong>谨奉天道，请言终始。</strong>
言其奉诫，因请五脏终始之纪也。
<strong>终始者，经脉为纪，持其脉口人迎，以知阴阳有余不足、平与不平，天道毕矣。</strong>
五脏终始纪者，谓经脉也。欲知经脉为终始者，可持脉口、人迎动脉，则知十二经脉终始阴阳之气有余不足也。
<strong>所谓平人者不病，不病者，脉口人迎应四时也，</strong>
春夏人迎微大寸口，秋冬寸口微大人迎，即应四时也。
平按：注两“微”字，原作“后”，依前经文应作“微”。
<strong>上下相应而俱往俱来也，</strong>
人迎在结喉两傍，故为上也。寸口在两手关上，故为下也。上下虽别，皆因呼吸而动，故俱往来也。“往”谓阳出，“来”谓阴入也，往来虽别异，同时而动，故曰俱也。
平按：《灵枢》《甲乙》“来”上无“俱”字。
<strong>六经之脉不结动也，</strong>
阴阳之脉俱往来者，即三阴三阳经脉动而不结。
<strong>本末之寒温相守司也，</strong>
春夏是阳用事，时温，人迎为本也。秋冬是阴用事，时寒，脉口为本也。其二脉不来相乘，复共保守其位，故曰相守司也。
平按：《灵枢》“温”下有“之”字。《甲乙》作“本末相过”，无“之”字。
<strong>形肉血气必相称也，是谓平人①。</strong>
形，谓骨肉色状者也。肉，谓肌肤及血气者也。衰劳减等好即为相称也。如前五种皆为善者，为平人。
平按：注“血气”下原缺一字，上半作“四”。“衰劳”，“劳”字原校作“荣”。
①“是谓平人”四字，仁和寺本无。又此节杨注，仁和寺本亦无，“形肉血气必相称也”与下节“少气者”
文字衔接无空。
<strong>少气者，脉口、人迎俱少而不称尺寸也，如是则阴阳俱不足。</strong>
脉口，寸口也。寸部有九分之动，尺部有一寸之动。今秋冬寸口反小于人迎，即寸口不称尺寸也。春夏人迎反小于寸口，即人迎不称尺寸也。如此勘检，则知脏腑阴阳二气俱少也。
平按：注“勘”，袁刻误作“甚”。
<strong>补阳则阴竭，泻阴则阳脱。如是者可将以甘药，不愈，可饮以至齐。</strong>
夫阳实阴虚，可泻阳补阴；阴实阳虚，可泻阴补阳。今阴阳俱虚，补阳，其阴益以竭；泻阴之虚，阳无所依故阳脱。所以不可得于针石，可以甘善汤液将扶补之，若不已，可至于齐也。
平按：《灵枢》、《甲乙》无“愈”字；“齐”作“剂”。注“甘善”，袁刻作“甘药”。
<strong>如此者弗灸不已，因而泻之，则五脏气坏矣。</strong>
如此二皆是虚，可以汤液补者，日渐方愈，故曰不久不已。若不如此，即用针泻，必坏五脏之气也。为“不灸”于义不顺，“灸”当为“久”也。
<strong>人迎一盛，病在足少阳，一盛而躁，在手少阳；</strong>
病在足少阳。足少阳病，大于足厥阴一倍，故人迎盛于寸口一倍。一盛而躁，病在于手少阳经也。
<strong>人迎二盛，病在足太阳，二盛而躁，在手大阳；</strong>
躁，手道反，扰也。阳气渐大，在足大阳。足大阳病，大于足少阴二倍，故人迎盛于寸口二倍也。
<strong>人迎三盛，病在足阳明，三盛而躁，在手阳明；</strong>
阳气更盛，在足阳明。足阳明病，大于足大阴三倍，故人迎盛于寸口三倍也。
平按：注“足大阴”，“阴”字原钞作“阳”，据上注拟作“阴”。
<strong>人迎四盛，且大且数者，名曰溢阳，溢阳为外格。</strong>
人迎盛至四倍，大而动数，阳气盈溢在外，格拒阴气不得出外，故曰外格也。
平按：《素问》作“四盛以上为格阳”。
<strong>脉口一盛，病在足厥阴，一盛而躁，在手心主；</strong>
足厥阴盛病大于足少阳一倍，故脉口盛于人迎一倍也。
<strong>脉口二盛，病在足少阴，二盛而躁，在手少阴；</strong>
足少阴盛病大于足大阳二倍，故脉口盛于人迎二倍也。
<strong>脉口三盛，病在足大阴，三盛而躁，在手少阴；</strong>
足太阴盛病大于足阳明三倍，故脉口盛于人迎三倍也。
平按：“手少阴”《灵枢》、《甲乙》均作“手太阴”，依经文亦应作“太”，当系传写之误。
<strong>脉口四盛，且大且数者，命曰溢阴，为内关，内关不通，死不治。</strong>
阴气四盛于阳，脉口大而且数，阴气盈溢在内，关闭阳气不得复入，名曰内关，不可疗也。
<strong>人迎与太阴脉口俱盛四倍以上者，命曰关格，关格者与之短期。</strong>
脉口，寸口也。阳盛四倍，格而不关；阴盛四倍，关而不格。皆与死期。脉口、人迎俱四倍以上，称曰关格，死之将近，故与短期。此云人迎与太阴脉口，即知手大阴脉无人迎也。
平按：“关”字，袁刻均误作“开”。
<strong>人迎一盛，泻足少阳而补足厥阴，</strong>
人迎一倍大于脉口，即知少阳一倍大于厥阴，故泻足少阳，补足厥阴，余皆准此也。
<strong>二泻一补，</strong>
其补泻法，阳盛阴虚，二泻于阳，一补于阴。阴盛阳虚，一泻于阴，二补于阳。然则阳盛得二泻，阳虚得二补；阴盛得一泻，阴虚得一补。疗阳得多，疗阴得少，何也？阴气迟缓，故补泻在渐；阳气疾急，故补泻在顿，倍于疗阳①也。余仿此也。
平按：注“放此”，“放”字原作“故”，谨拟作“放”，袁刻作“做”。
①“阳”，人卫本注曰：疑“阴”之误。
<strong>日一取之，</strong>
一取，一度补泻也。足大阳盛，足少阴虚；足少阴盛，足大阳虚。此二经者气血最少，故二日一补泻也。足少阳盛，足厥阴虚；足厥阴盛，足少阳虚。此二经者血气次多，故日一补泻也。足阳明盛，足太阴虚；足太阴盛，足阳明虚。此二经者血气最富，故日二补泻，以为例准。厥阴血气最少，少阴次多，太阴最多。此中少阴二日一取，厥阴一日一取，太阴一日二取，或经错耳。
<strong>必切而验之，</strong>
必须切诊人迎、脉口，以取验也。
<strong>躁取之上，</strong>
人迎躁而上行，皆在手脉，故曰取上。取者，取于此经所发穴也。
平按：“躁”《灵枢》、《甲乙》作“疏”，下同。
<strong>气和乃止。</strong>
泻实补虚，令阴阳气和乃止，亦为例也。
<strong>人迎二盛，泻足大阳而补足少阴，二泻一补，二日一取之，必切而验之，躁取之上，气和乃止。人迎三盛，泻足阳明而补足大阴，二泻一补，日二取之，必切而验之，躁取之上，气和乃止。脉口一盛，泻足厥阴而补足少阳，二补一泻，日一取之，必切而验之，躁取之上，气和乃止。脉口二盛，泻足少阴而补足大阳，二补一泻，二日一取之，必切而验之，躁取之上，气和乃止。脉口三盛，泻足大阴而补足阳明，二补一泻，日二取之，必切而验之，躁取之上，气和乃止。所以日二取之者，大阴主胃，大富于谷气，故日二取。</strong>
释此二经多取所由也。
平按：“太②阴主胃”《灵枢》作“阳明主胃”。《甲乙》“谷”下无“气”字。
②“太”字，据经文应作“大”。
<strong>人迎、脉口俱盛三倍以上，命曰阴阳俱溢，如是者不开，则血脉闭塞，气无所行，流淫于中，五脏内伤。如此者，因而灸之，则变易而为他病矣。</strong>
人迎、脉口俱三倍已上，未至四倍，阴阳俱有溺溢，当尔之时，必须以针开泻通之；若不开者，气无所行；淫溢反流，内伤五脏，不可灸也。
平按：“三倍以上”《甲乙》作“四倍以上”，注：“《灵枢》作三倍。”注“当尔”，“尔”字袁刻作“诊”。
<strong>凡刺之道，气调而止，补阴泻阳，</strong>
夫泻阴为易，补阴为难；补阳为易，泻阳为难。刺法补阴泻阳，二气和者，即可停止也。
平按：注“泻阴”，“阴”字袁刻误作“阳”。
<strong>音气并章，耳目聪明，反此者，血气不行身中。</strong>
阴阳和者，言音清朗，吐纳和畅，故曰并章。七窍开通，所以耳目聪明；反此为逆，故血气不行也。
平按：“音气并章”《灵枢》作“音气益彰”，《甲乙》作“音声益彰”。《灵枢》、《甲乙》无“身中”二字。注“为逆”，袁刻作“者逆”。
<strong>所谓气至而有効者，</strong>
针入肤肉，转而待气，气至行补泻而得验者，谓有効也。
平按：“効”《灵枢》作“效”。
<strong>泻则益虚，虚者脉大如其故而不坚也，坚如其故者，适虽言快，病未去也。</strong>
以其有实，所以须泻。泻者，益虚损实。其实损者，其脉大如故而脉中不坚，即为损实也。若泻已脉大如故，脉中仍坚者，去针适虽以损称快，病未除也。
平按：“快”《灵枢》作“故”。
<strong>补则益实，实者脉大如其故而益坚也，夫如其故而不坚者，适虽言快，病未去也。</strong>
以其有虚，所以须补。补者，补虚益实者也。其得实者，脉大如故而脉中坚，即为得实。若补已脉大如故，脉不中坚，去针适虽快，病未愈也。
<strong>故补则实，泻则虚，痛虽不随针，病必衰去。</strong>
故补则补虚令实，泻则泻实令虚。补泻未尽其工，去针适虽言差，病未除也；若补泻穷理，其痛虽不随针去，病必衰去也。
平按：“针”下，《甲乙》有“减”字。
<strong>必先通十二经脉之所生病，而后可得传于终始矣。</strong>
十二经病所由通之者，知诸邪气得之初始，亦知万病所差之终，是以可得传于终始，贻诸后代也。
平按：“经”下，《甲乙》无“脉”字；“传”上无“得”字。
<strong>故阴阳不相移，虚实不相倾，取之其经。</strong>
是故，学者须知阴阳虚实不相倾移者，可取十二经脉行补泻也。
平按：“倾”，袁刻误作“颀”，注同。
<strong>黄帝问于岐伯曰：人病胃脘痈者，诊当何如？岐伯曰：诊此者当候胃脉，其脉当沉细，沉细者气逆，逆者人迎甚盛，盛则热，人迎者胃脉也，逆而盛，则热聚于胃口而不行，故胃管为痈。黄帝曰：善。</strong>
胃管痈者，胃口有热，胃管生痈也。得胃脉者，寸口脉也。寸口者，脉之大会手大阴之动也，故五脏六腑十二经脉之所终始也。平人手之寸口之中，胃脉合浮与大也。今于寸口之中，诊得沉细之脉，即知胃有伤寒逆气，故寸口之脉沉细，上之人迎洪盛者也，盛则胃管热也。上人迎者，在喉两边，是足阳明胃脉者也。胃气逆者，则手之寸口沉细，喉边人迎盛大，故知热聚胃口不行为痈。纡恭反，肿也。
平按：“胃管”《素问》、《甲乙》作“胃脘”。“沉细”《甲乙》作“沉涩”，《素问》新校正云：“《太素》作沉细。”
<strong>安卧，小便黄赤，脉小而濇者，不嗜食。</strong>
安卧，小便黄赤，脉小濇，脾病，故不嗜食也。
平按：“濇”《灵枢》作“涩”。
<strong>人病，其寸口之脉与人迎之脉，小大及其浮沉等者，病难已也。</strong>
寸口，即脉口也。人病，寸口之脉，秋浮冬沉；人迎之脉，春小夏大，纵病易已。四时大小浮沉皆同，即四时脉乱，故难已也。
平按：《灵枢》“大小”作“小大等”三字。
卷第十五诊候之二
色脉诊
平按：此篇自篇首至“失神者亡。黄帝曰：善”，见《素问》卷四第十三《移精变气论篇》。自“黄帝曰：余闻揆度奇恒”至“诊要毕矣”，见《素问》卷四第十五《玉版论要篇》。自“诊病之始”至末，见《素问》卷三第十《五脏生成篇》，又见《甲乙经》卷六第九《五味所宜五脏生病大论》，又见《甲乙经》卷四第一下篇。
<strong>黄帝问于岐伯曰：余欲临病人，观死生，决嫌疑，欲知其要，如日月之光，可得闻乎？</strong>
闻决死生之要也。
平按：《素问》无“黄帝问于岐伯曰”六字①。注“决”字，袁刻误作“次”。
①“六字”应作“七字”。又，今本《素问》作“帝曰：善”。
<strong>岐伯曰：色脉者，上帝之所贵也，先师之所传也。上古之时，使贷季理色脉而通神明，合之金木水火土、四时、阴阳、八风、六合，不离其常，变化相移，以观其妙，以知其要。</strong>
上帝，上古帝王者也。贷季，上古真者也。上帝使贷季调理人之色脉，令通神明，外合五行、四时、阴阳、八风、六合等物变化常道，深观常道物理之妙，能知深妙脉色之用也。
平按：《素问》“上古”下，无“之时”二字；“贷”上有“僦”字。“六合”，“六”字原缺，谨依《素问》补入。
<strong>欲知其要，则色脉是矣。</strong>
安生未病之要，无加色脉，故为要也。
平按：注“加”字，袁刻作“如”。
<strong>色以应日，脉以应月，帝求其要，则其要已。</strong>
形色外见为阳，故应日也。脉血内见为阴，故应月也。日应三百六十日也，月应十二月也，故知色脉以为要也。
平按：《素问》“帝求”作“常求”；“要已”作“要也”。
<strong>夫色脉之变化，以应四时之胜，此上帝之所贵，以合于神明也，所以远死而近生也，</strong>
四时和气为胜，上代帝王，贵为帝道，用合神明，以宝于生，所以远死，长生久视也。
平按：《素问》“色”下无“脉”字；“之胜”作“之脉”。
<strong>上道以长，命曰圣王。</strong>
上帝理色脉，通神明，合于常道，长生久视者，称曰圣王也。
平按：“上道”《素问》作“生道”。
<strong>中古之治病，病至而治之汤液，十日以去八风五痹之病。</strong>
未病之病至已，方服汤液，以其病微，故十日病除也。
平按：《素问》“病”字不重。
<strong>十日不已，治以草荄，草荄之枝，本末为眇，标本已得，邪气乃服。</strong>
荄，古来反，草根茎也。眇，亡绍反。药草根茎，疗病之要也。服汤液十日不已，可服药草根茎枝叶，丸散醪醴，又得病本药末，故邪气皆伏也。
平按：《素问》上“荄”字作“苏”；“为眇”作“为助”。
<strong>暮代之治病也则不然，治不本四时，不知日月，不审逆顺，病形已成，乃欲微针治其外，汤液治其内，</strong>
前云上古、中古，黄帝之时即以为暮代。下黄帝曰上古、中古、当今之时，即其信也。疗病者，疗已病之病也。暮代疗病，与古不同，凡有五别：一则不知根寻四时之疗，二则不知色脉法于日月之异，三则不审病之逆顺，四则不知病成未成，五则不知所行疗方。故欲以微针汤液，去其已成之病也。
平按：《素问》“暮代”作“暮世”；“逆顺”作“逆从”。
<strong>粗工凶凶，以为可攻，旧病未已，新病复起。</strong>
凶，许容反，恶勇也。以微针小液，攻已成之病，更加他病，不工而勇于事，故曰凶也。
平按：“凶”下原缺一字，应据《素问》仍作“凶”，袁刻不重。“旧病”《素问》作“故病”。
<strong>黄帝曰：愿闻要道。岐伯曰：治之要极，无失色脉，用之不惑，治之大则。逆顺倒行，标本不得，亡神失国。去故就新，乃得真人。</strong>
言失知色脉，不知损益也。
平按：“逆顺倒行”《素问》作“逆从到行”。
<strong>黄帝曰：余闻其要于夫子，夫子言不离脉色，脉色此余之所知也。</strong>［
平按：“脉色”二字，《素问》作“色脉”，不重。］<strong>岐伯曰：治之极于一。黄帝曰：何谓一？岐伯曰：一者因得之。黄帝曰：奈何？岐伯曰：闭户塞牖，系之病者，数问其情，以顺其意，得神者昌，失神者亡。黄帝曰：善。</strong>
一，得神也。得神，谓问病得其意也。得其意者，加之针药，去死得生，故曰昌也。
平按：《素问》“顺”作“从”。
<strong>黄帝曰：余闻揆度奇恒，所指不同，用之奈何？岐伯曰：揆度者，度病之浅深也。奇恒者，言奇恒病。</strong>
切求其病，得其处，知其浅深，故曰揆度也。奇者，有病不得以四时死，故曰奇也。恒者，有病以四时死，不失其常，故曰恒也。
平按：“言奇恒病”《素问》作“言奇病也”。
<strong>请言道之至数，五色脉变，揆度奇恒，道在于一，神转不迴，迴则不转，乃失其机。</strong>
数，理也。请言道其至理。其至理者，五色五脉之变，揆度奇恒之机，道在其一，谓之神转。神转者，神清鉴动之谓也。若鉴而不动，则不通物变，故失机。
平按：“请”《素问》新校正云：“全元起本作谓。”“迴”《素问》作“回”。
<strong>至数之要，迫近以微，著之玉版，命曰合生机。</strong>
神动物之理者，近于万物机微之妙，故书玉版，命曰合于养生之机也。
平按：“生机”《素问》作“玉机”。注“养生”，“养”字袁刻误作“义”。
<strong>客色见上下左右，各在其要。</strong>
人之五时正王色上，相乘色见，名曰客色。客色见面上下左右各当正色所乘要处者，有病也。
平按：“客色”《素问》作“容色”，新校正云：“全元起本容作客。”
<strong>其色见浅者，汤液主治，十日已；其见深者，必脐主治，二十一日已；其见大深者，醪酒主治，百日已；其色夭面兑，不为治。</strong>
五色各有二种：一者生色，赤如鸡冠；二者死色，赤如衃血。其赤色轻浅，不如鸡冠，此有病也，其病最轻，故以汤液，十日得已。赤色复深，不如鸡冠，其病次轻，故以汤液，二十一日方已。赤色大深，不如鸡冠，其病将重，故以药醪，百日方差。赤色如衃血，其病必死，面兑赤色，皆不可瘳也。兑，尖小，谓面瘦无肉也。
平按：“色夭”上，《素问》无“其”字；“治”上无“为”字。“兑”《素问》作“脱”。“夭”，袁刻作“赤”。
<strong>百日尽已，然脉短气绝死，病温最甚死。</strong>
色大深者，疗经百日，然脉短气来绝者，亦死。病温脉短气绝，亦死也。
平按：《素问》“已”下无“然”字；“最”作“虚”。
<strong>色见上下左右，各在其要，上为逆，下为顺。女子右为逆，左为顺；男子左为逆，右为顺。</strong>
要，色见生病之处，谓是色部上下左右也。上者部上，下者部下，左者部左，右者部右。凡相克之色见者，见部上为逆，部下为顺。见女子部右当要，故为逆也；见女子部左非其要，故为顺也。见男子部左要处，故为逆也；见男子部右非其要处，故为顺也。
平按：“顺”《素问》作“从”。
<strong>易，重阳死，重阴死。阴阳反他，治在权衡相夺，奇恒事也，阴阳反他，揆度事也。</strong>
阴盛反阳为病，阳盛反阴为病，还用阴阳，权衡虚实，补泻相夺，此为奇恒事也。直知阴阳反他，此为揆度事也。
平按：《素问》“揆度”上，无“阴阳反他”四字。
<strong>搏脉痹辟，寒热之交。</strong>
脉动之时，二脉相搏附而动，不能相去者，此为痹辟之病，是寒热之气相交搏也。
平按：“辟”《素问》作“躄”。
<strong>脉孤为消，</strong>
阴阳之脉各独见为孤，如足少阳脉气独见，无厥阴者，病为消瘅也。
平按：注“消瘅”，袁刻作“消痹”。
<strong>虚为泄，为夺血。</strong>
病泄利夺血者，其脉虚也。
平按：“虚为泄”《素问》作“气虚泄”。
<strong>孤为逆，虚为顺。</strong>
阴阳各独见，其时盛者，为逆；独见虚者，气易和，故为顺也。
<strong>行奇恒之法，以大阴为始，行所不胜曰逆，逆则死；行所胜曰顺，顺则活。</strong>
太阴，肺手太阴脉，主气者也。欲行补泻权衡相夺之法，以太阴五行之气以为始也。行五行气于不胜，被他乘克，故为逆死也；行于所胜，能克于他，故为顺也。假令肝病，以金疗之，即行所不胜也；以土疗之，即行所胜也。
平按：《素问》“太阴”下无“为”字；“顺”作“从”。
<strong>八风四时之胜，终而复始，</strong>
八风克胜，四时代胜，平为终始也。
<strong>逆行一过，不复数，诊要毕矣。</strong>
八风四时，顺行所胜也。若逆行一胜，为一过也。再过为死，故不数也。假令肝病，肺气来乘为一过，再过即死也，故不至于数也。此为诊要理极，故为毕也。
平按：《素问》“数”上有“可”字。注“肺气”，袁刻作“肺脉”。
<strong>诊病之始，五决为纪，欲得其始，先建其母。所谓五决者，五脉也。</strong>
诊五脏之脉，以知其病，故为其母。母，本也。
平按：《素问》“得”作“知”。
<strong>是以头痛癫疾，下虚上实，过在少阴、巨阳，甚则入肾。</strong>
肾脉足少阴为里，脏也；膀胱脉足太阳①为表，腑也。少阴在舌本以下②，太阳在头，故为上也。少阴虚，太阳实，故为头痛癫疾也。此之二脉盛则入脏也。
平按：“少阴”上，《素问》、《甲乙》有“足”字。“巨阳”《甲乙》作“太阳”。注“少阴虚”，“阴”字袁刻作“阳”。
①“足太阳”之后，仁和寺本有“脉”字。
②“下”，人卫本注曰：此后疑脱“故为下也”四字。
<strong>徇蒙招尤，目耳聋，下实上虚，过在少阳、厥阴，甚则入肝。</strong>
徇蒙，谓眩冒也。招尤，谓目招摇、头动战尤也。尤，音宥。过者，少阳脉虚，厥阴实也。
平按：“”未详，《素问》作“冥”，《灵枢》作“瞑”，恐系“瞑”字传写之讹。“少阳”上，《素问》、《甲乙》有“足”字。又《素问》新校正云：“王注徇蒙，言目暴疾而不明，义未甚显。徇蒙者，谓目睑瞤动疾数而矇暗也。”
<strong>腹满胀，支肢鬲胠，下厥上冒，过在足太阴、阳明。</strong>
脾脏胃腑二经病也。
平按：“支鬲胠”《甲乙》作“支满胠胁”，《素问》作“支鬲胠胁”。“”，袁刻作“瞋”。
<strong>咳嗽上气，厥在胸中，过在手阳明、太阴。</strong>
肺脏大肠腑二经病。
平按：“厥”《甲乙》作“病”，注云：“《素问》作厥。”
<strong>心烦头痛，病在鬲中，过在手巨阳、少阴。</strong>
手太阳上头，故头痛也。心脏、小肠腑二经病也。后之三脉皆有入脏，略而不言也。
平按：此一段《甲乙》作“胸中痛、支满、腰脊相引而痛，过在手少阴、太阳。”注引《素问》与本书同。
<strong>夫脉之小大滑涩浮沉，可以指别也；</strong>
寸口六脉之形，指下得之，故曰指别。
<strong>五脏之象，可以类推；</strong>
皮、肉、筋、脉、骨等，五脏外形，故为象也。五脉为五象之类，推脉可以知也。
平按：注“五象”，袁刻作“五脏”。
<strong>上医相音，可以意识；五色微诊，可以目察；能合脉色，可以万全。</strong>
耳听五音，目察五色，以合于脉，用此三种候人病者，所为皆当，故得万全也。
平按：“上医”《素问》作“五脏”。
<strong>赤脉之至也，喘而坚，诊之有积气在中，时害于食，名曰心痹，</strong>
心脉手少阴属火色赤，故曰赤脉。赤脉，夏脉。夏脉如钩，其气来盛去衰，以为平好。今动如人喘又坚，故有积气在胸中，满闷妨食，名曰心痹。积者阴气，聚者阳气；积者五脏所生，聚者六腑所成；积者其始有常处，聚者发无根本、无所留止也。
平按：“诊之”《素问》、《甲乙》作“诊曰”。
<strong>得之外疾思虑而心虚，故邪从之。</strong>
得之急疾思虑外事，劳伤心虚，邪气因袭，不从内传，以为痹也。
平按：注“心虚”，“心”字原缺，谨依经文作“心”。
<strong>白脉之至也，喘而浮，上虚下实，惊，有积气在胸中，喘而虚，名曰肺痹，寒热，</strong>
肺脉手太阴属金也，色白，故曰白脉。白脉，秋脉。秋脉如浮，其气来轻虚以浮，来急去散，以为平好。今虽得浮，然动如人喘，即知肺气并心，心实故惊，肺虚故有积气在于胸中，出气多嘘，名曰肺。亦以肺虚，故病寒热也。
平按：“惊有”，“有”字《甲乙》作“为”。
<strong>得之醉而使内。</strong>
以因酒醉力意入房，喘呼伤肺之所致也。
<strong>黄脉之至也，大而虚，有积气在腹中，有厥气，名曰厥疝，女子同法，</strong>
脾脉足太阴属土色黄，故曰黄脉。黄脉好者，代而不见；恶者，见时脉大而虚，即知积气在于腹中，腹中厥气，名曰厥疝，男女同病。
平按：“黄脉”一段，《素问》在“青脉”一段下。注“同病”，袁刻“同”误作“内”。
<strong>得之疾使四肢汗出当风；</strong>
脾主四肢，急促用力，四肢汗出，受风所致。
<strong>青脉之至也，长而左右弹，有积气在心下支胠，名曰肝痹，</strong>
肝脉足厥阴属木色青，故曰青脉。青脉，春脉。春脉如弦，气来濡弱软虚而滑，端直以长，以为平好。今青脉至，长而左右弹，即知有积气在心下，支胠而妨，名曰肝痹。
平按：《甲乙》“左”上有“弦”字。注“妨”下，袁刻有“食”字。
<strong>得之寒湿，与疝同法，腰痛足清头痛；</strong>
得之因于寒湿，足冷而上，以成其病，与疝病同。足厥阴脉从足循少腹上头，故腰足头痛。
平按：《甲乙》注云：“一本云：头脉紧。”
<strong>黑脉之至也，上坚而大，有积气在腹中与阴，名曰肾痹，</strong>
肾脉足少阴属水色黑，故曰黑脉。黑脉，冬脉。冬脉如营，其气来沉而搏，以为平好。今黑脉至，上坚而大，即知有积气在腹中及阴中，名曰肾痹。
平按：“腹中”《素问》作“小腹”，《甲乙》作“少腹”。
<strong>得之沐浴清水而卧。</strong>
得之因以冷水沐发及洗浴而卧也。
<strong>凡相五色之奇脉，面黄目青，面黄目赤，面黄目白，面黄目黑者，皆不死。</strong>
相前五色异脉，先相于面五色者，见面得黄色，目之四色见于面者，以土为本，故皆生。
平按：注“以土为本”，袁刻“土”作“上”。
<strong>面青目赤，</strong>
肝病心乘，名曰实邪。
<strong>面赤目白，</strong>
心病肺乘，名曰微邪。
<strong>面青目黑，</strong>
肝病肾乘，名曰虚邪。
<strong>面黑目白，</strong>
肾病肺乘，亦曰虚邪。
<strong>面赤目青者，</strong>
心病肝乘，名曰虚邪。
平按：《素问》无“者”字。
<strong>皆死。</strong>
此之五色，皆为他克，不得其时，不疗皆死。但色难知，且依一义如此也。
平按：《素问》“死”字下有“也”字。
色脉尺诊
平按：此篇自篇首至末，见《灵枢》卷一第四《邪气脏腑病形篇》，又见《甲乙》卷四第二上篇。
<strong>黄帝曰：邪之中人，其病形何如？岐伯答曰：虚邪之中身也，洫泝动形。正邪之中人也微，先见于色，不知于身，若有若无，若亡若存，有形无形，莫知其情。黄帝曰：善。</strong>
虚邪，谓八虚邪风也。正邪，谓四时风也。四时之风，生养万物，故为正也。八虚之风，从虚乡来，伤损于物，故曰虚风。虚正二风，性非谷气，因腠理开辄入，故曰邪风。虚邪中人，入腠理，如水逆流于洫，毛立动形，故为人病。正邪中人，微而难识，先见不觉于身，故轻而易去也。
平按：《甲乙》无“黄帝曰”至“岐伯答曰”十六字。“洫泝”《灵枢》、《甲乙》作“洒浙”。《甲乙》无“若有若无”四字。
<strong>黄帝问岐伯曰：余闻之，见其色，知其病，命曰明；按其脉，知其病，命曰神；问其病而知其处，命曰工。余愿闻之，见而知之，按而得之，问而极之，为之奈何？</strong>
察色之明，按脉之神，审问之工，为诊之要，故并请之。
平按：《甲乙》无此一段及下“岐伯答曰”四字。“问其病”，“问”字原钞作“间”，谨依《灵枢》及本注作“问”。
<strong>岐伯答曰：夫色脉与尺之相应也，如桴鼓影响之相应也，不得相失也，</strong>
桴，伏留反，击鼓槌也。答中色、脉及尺，以为三种，不言问也。色，谓面色。脉，谓寸口。尺，谓尺中也。五脏六腑善恶之气，见于色部、寸口、尺中，三候相应，如槌鼓、形影、声响，不相失也。如肝色面青，寸口脉弦，尺肤有异，内外不相失也。
平按：“尺之”下，《甲乙》有“皮肤”二字。
<strong>此亦本末根叶之出候也，故根死则叶枯矣。</strong>
此则尺地以为根茎，色脉以为枝叶，故根死枝叶枯变。
平按：《甲乙》“根”上无“故”字。注“茎”，袁刻作“基”。
<strong>色脉形肉不得相失也，</strong>
色形肉，即是尺之皮肤。色、脉、尺肤三种不相失也。
<strong>故知一则为工，知二则为神，知三则神且明矣。</strong>
故但知问极一者，唯可为工；知问及脉二者，为神；知问及脉，并能察色，称曰神明也。
平按：注“可”原作“有”，旁改作“可”，袁刻“可有”二字并列，非是。
<strong>黄帝问曰：愿卒闻之。岐伯答曰；</strong>[平按：《甲乙》无“色脉形肉”至“岐伯答曰”三十九字。]<strong>色青者其脉弦，</strong>
青为肝色，弦为肝脉，故青、弦为肝表也。问色、脉、尺三种之异，今但答色、脉，不言尺者，以尺变同脉故也。
<strong>色赤者其脉钩，</strong>
赤为心色，钩为心脉，赤、钩为心表也。
<strong>色黄者其脉代，</strong>
黄为脾色，代为脾脉，黄、代为脾表也。
<strong>色白者其脉毛，</strong>
白为肺色，毛为肺脉，白、毛为肺表也。
<strong>色黑者其脉石。</strong>
黑为肾色，石为肾脉，黑、石为肾表也。石，一曰“坚”，坚亦石也。
<strong>见其色而不得其脉，反得其相胜之脉，则死矣；</strong>
假令肝病得见青色，其脉当弦，反得毛脉，是肺来乘，肝被克，故死。余脏准此也。
<strong>得其相生之脉，则病已矣。</strong>
假令肝病见青色，虽不见弦而得石脉，石为肾脉，是水生木，是得相生之脉，故病已也。
<strong>黄帝问岐伯曰：五脏之所生，变化之病形何如？岐伯答曰：必先定其五色五脉之应，</strong>
其病乃可别也。
欲知五脏所生变化之病，先定面之五色、寸口五脉，即病可知矣。
<strong>黄帝问曰：色脉已定，别之奈何？岐伯答曰：调其脉之缓、急、小、大、滑、涩，而病变定矣。</strong>
虽得本脏之脉，而一脉便有六变，观其六变，则病形可知矣。
平按：“小大”《甲乙》作“大小”；“病变”作“病形”。注“矣”字，袁刻脱。
<strong>黄帝问曰：调之奈何？岐伯答曰：脉急者，尺之皮肤亦急；</strong>
脉急者，寸口脉急也。尺之皮肤者，从尺泽至关，此为尺分也；尺分之中，关后一寸动脉，以为诊候尺脉之部也；一寸以后至尺泽，称曰尺之皮肤。尺皮肤下，手太阴脉气从脏来至指端，从指端还入于脏，故尺下皮肤与尺寸脉六变同也。皮肤者，以手扪循尺皮肤，急与寸口脉同。
<strong>脉缓者，尺之皮肤亦缓；</strong>
寸口脉缓，以手扪循尺皮肤缓也。
<strong>脉小者，尺之皮肤亦减而少气；</strong>
寸口脉小，尺之皮肤减而少气也。
<strong>脉大者，尺之皮肤亦贲而起；</strong>
寸口脉大，尺之皮肤贲起能大。一曰亦大，疑是人改从大。
平按：“亦贲而起”《甲乙》作“亦大”。
<strong>脉滑者，尺之皮肤亦滑；</strong>
按寸口脉滑，即尺皮肤亦滑。
平按：“脉滑”上，《甲乙》有“脉沉者，尺之皮肤亦沉”九字。
<strong>脉涩者，尺之皮肤亦涩。</strong>
寸口脉来蹇涩，尺之皮肤亦涩不滑也。
<strong>凡此六变者，有微有甚，故善调尺者，不待于寸口，</strong>
寸口与尺各有六变，而六变各有微甚，可审取之。前调寸口脉六变，又调于尺中六变，方可知病。若能审调尺之皮肤六变，即得知病，不假诊于寸口也。
平按：《灵枢》、《甲乙》“变”上无“六”字；“寸”下无“口”字。
<strong>善调脉者，不待于色。</strong>
善调寸口之脉知病，亦不假察色而知也。
<strong>能参合而行之者，可以为上工，上工十全九；行二者为中工，中工十全七；行一者为下工，下工十全六。</strong>
察色、诊脉、调尺，三法合行，得病之妙，故十全九，名曰上工。但知尺、寸二者，十中全七，故为中工。但明尺一法，十中全六，以为下工也。
平按：《甲乙》“上工”、“中工”、“下工”不重；“全”下均有“其”字。
尺诊
平按：此篇自篇首至末，见《灵枢》卷十一第七十四《论疾诊尺篇》，又见《甲乙经》卷四第二上篇，惟编次小异。
<strong>黄帝问于岐伯曰：余欲无视色持脉，独调其尺，以言其病，从外知内，为之奈何？</strong>
无视面之五色，无持寸口之脉，唯诊尺脉及尺皮肤，帝欲从外知内病生所由。
<strong>岐伯答曰：审其尺之缓、急、小、大、滑、涩，肉之坚脆，而病形定矣。</strong>
尺之缓急等，谓尺脉及皮肤缓、急、小、大、滑、涩六种别也。肉坚脆者，谓尺分中肉之坚脆也。知此八者，即内病可知也。
平按：注“即内病”，“即”字袁刻误作“知”。
<strong>视人之目果上微痈，如新卧起状，其颈脉动时咳，按其手足上，窅而不起者，风水肤胀也。</strong>
目果，眼睑也。痈，微肿起也。颈脉，足阳明人迎也。动不以手，按之见其动也。窅，焉蓼反，深也。不起者，手足肿脉按之久而不起，如按泥也。此为风水肤胀者。
平按：“目果”《灵枢》作“目窠”。《甲乙》无自“黄帝问”至“肤胀也”一段。
<strong>尺湿以淖泽，风也。</strong>
尺分之中有润，故湿也。淖泽，光泽也。此风之候也。
平按：“尺”下，《灵枢》、《甲乙》有“肤”字。“湿”《灵枢》作“滑”，《甲乙》作“温”，注云：“一作滑。”“以”，《灵枢》作“其”。
<strong>尺肉弱者，解安卧。</strong>
解，懈惰也。尺肉耎弱者，身体懈惰而欲安卧。
平按：“”下《甲乙》有“也”字。
<strong>脱肉者，寒热不治。</strong>
骨寒热病，羸瘦脱肉，不可疗也。
平按：《甲乙》“热”下有“也”字，无“不治”二字，注云：“一本下作不治。”
<strong>尺肤滑泽脂者，风也。</strong>
尺之肤滑而润泽有脂者，内有风也。
平按：《灵枢》“滑”下有“而”字。《甲乙》无“滑脂”二字；“风”下有“痹”字。
<strong>尺肤涩者，风痹。</strong>
尺肤涩者内寒，故有风痹也。
平按：《甲乙》无此句。
<strong>尺肤粗如枯鱼之鳞者，水泆饮也。</strong>
泆饮，谓是甚渴暴饮，水泆肠胃之外，皮肤之中，名曰泆饮。尺分之肤，粗如鱼鳞者，以为候也。
<strong>尺肤热甚，脉盛躁者，病湿也；</strong>
尺分皮肤甚热，其一寸之内，尺脉盛躁，湿病候也。
平按：“湿”《灵枢》、《甲乙》作“温”，依下篇《尺寸诊》云：“尺热曰病温”，应作“温”，袁刻亦作“温”。
<strong>其脉盛而滑者，汗且出也。</strong>
一寸之内，尺脉盛而滑者，汗将出。
平按：《灵枢》“汗”作“病”。
<strong>尺肤寒甚，脉小者，泄，少气也。</strong>
尺肤冷，尺脉小者，其病泄利，又少气也。
平按：“甚”《灵枢》作“其”。《甲乙》“脉小”作“脉急”，注云：“一作小。”
<strong>尺肤然先热后寒者，寒热也；</strong>
按尺皮肤，先热后冷，病寒热也。
平按：“然”《灵枢》作“炬然”，《甲乙》作“烧灸人手”四字，注云：“一作炬然。”
<strong>尺肤先寒，久持之而热者，亦寒热候者也。</strong>
尺皮肤先冷，久持乃热，亦是寒热之病也。
平按：《灵枢》、《甲乙》无“候”字。
<strong>肘所独热者，腰以上热；</strong>
当肘皮肤独热者，即腰以上至头热也。
<strong>手所独热者，腰以下热；肘前独热者，膺前热；</strong>
腕以前为手也，手之独热，主腰以下热。从肘向手为肘前，独热者，主胸前热也。
平按：“腰以下”《甲乙》作“腰已上”，注云：“一作下。”
<strong>肘后独热者，背热；</strong>
从肘向肩为肘后，肘后皮肤热者，主肩背热也。
平按：“背”上，《灵枢》、《甲乙》有“肩”字。
<strong>臂中独热者，腰腹热；</strong>
从肘至腕中间为臂，当臂中央热，腰腹热也。
<strong>肘后粗以下三四寸者，腹中有虫。</strong>
从肘后下向臂三四寸许，皮肤粗起，是腹中有虫之候也。
平按：“粗”《甲乙》作“廉”。《灵枢》、《甲乙》“寸”下有“热”字；“腹”均作“肠”。
<strong>掌中热者，肠中热；掌中寒者，腹中寒。</strong>
掌中冷热，主大腹、小腹冷热。
平按：“肠”《灵枢》、《甲乙》作“腹”。
<strong>鱼上白肉有青血脉者，胃中有寒。</strong>
青脉主寒，故胃中寒。
平按：“鱼上”《甲乙》作“鱼际”。
<strong>尺然热，人迎大者，当夺血。</strong>
尺之皮肤然而热，喉边人迎复大于常者，夺血之候也。
平按：《甲乙》“尺”下有“肤”字。“”《灵枢》、《甲乙》作“炬”。
<strong>尺紧大，脉小，甚少气悗有因加，立死。</strong>
尺之皮肤坚而贲大，寸脉反少，主于少气而悗，若更因加少气悗者，立当死也。
平按：“甚”下，《甲乙》有“则”字。《灵枢》无“因”字。“有因加”《甲乙》作“有加者”。注“反少”，依经文应作“反小”。
尺寸诊
平按：此篇自篇首至末，见《素问》卷五第十八《平人气象论篇》，又见《甲乙经》卷四第一，惟编次小异。
<strong>黄帝问岐伯曰：平人何如？对曰：人一呼脉再动，人一吸脉亦再动，命曰平人。平人者，不病也。医不病，故为病人平息以论法也。</strong>
平人病法，先医人自平，一呼脉再动，一吸脉再动，是医不病调和脉也。然后数人之息，一呼脉再动，一吸脉再动，即是彼人不病者也。若彼人一呼脉一动，一吸脉一动等，名曰不及，皆有病也。故曰：医不病，为病人平息者也。
平按：《素问》、《甲乙》“一吸”上无“人”字；“命曰”上有“呼吸定息，脉五动，闰以太息”十一字。“医不病”上，《素问》有“常以不病调病人”七字，《甲乙》有“常以不病之人，以调病人”十字。“以论法也”《素问》作“以调之为法”五字，《甲乙》作“以调之”三字。
<strong>人一呼脉一动，人一吸脉一动者，曰少气。</strong>
呼吸皆一动，名曰不及，故知少气。
平按：“一吸”上，《素问》、《甲乙》无“人”字。
<strong>人一呼脉三动，一吸脉三动而躁及尺热，曰病温；尺不热，脉滑曰风，涩曰痹。</strong>
脉之三动，以是气之有余，又加躁疾，尺之皮肤复热，即阳气盛，故为病温。病温，先夏至日前发也；若后夏至日发者，病暑也。一呼三动而躁，尺皮不热，脉滑曰风，脉涩曰痹也。
平按：《甲乙》无“一吸脉三动”五字。“躁”下，《素问》、《甲乙》无“及”字；“风”上有“病”字。《素问》“涩”上有“脉”字。《甲乙》无“涩曰痹”三字。
<strong>人一呼脉四至曰死，</strong>
四至阳气独盛，阴气绝衰，故死。
平按：“四至”《素问》作“四动以上”，《甲乙》同。
<strong>脉绝不至曰死，</strong>
以手按脉，一来即绝，更不复来，故死。
<strong>乍疏乍数曰死。</strong>
乍疏曰阴，乍数曰阳，阴阳动乱不次，故曰死也。
<strong>平人之常气禀于胃，胃者平人之常气也，人无胃气曰逆，逆曰死。</strong>
和平之人，五脏气之常者，其气各各禀承胃气；一一之脏若无胃气，其脉独见为逆，故致死。
平按：“无胃气”上，《甲乙》作“人常廪气于胃脉，以胃气为本”十二字。
<strong>春胃微弦曰平，</strong>
胃者，人迎胃脉也。五脏之脉，弦、钩、代、浮、石，皆见于人迎胃脉之中。胃脉即足阳明脉，主于水谷，为五脏六腑十二经脉之长，所以五脏之脉欲见之时，皆以胃气将至人迎也。胃气之状，柔弱是也。故人迎五脉见时，但弦、钩、代、毛、石各各自见，无柔弱者，即五脏各失胃气，故脉独见，独见当死。春脉胃多弦少曰微，微曰平人。
<strong>弦多胃少曰肝病，</strong>
弦多胃少，即肝少谷气，故曰肝病也。
<strong>但弦无胃曰死，</strong>
肝无谷气，致令肝脉独见，故死也。
<strong>胃而有毛曰秋病，</strong>
春胃见时，但得柔弱之气，竟无有弦，然胃中有毛，即是肝时有肺气来乘，以胃气弦①，故至秋有病。
平按：注“故至秋”，“故”字袁刻误作“欲”。
①“弦”，人卫本注曰：此前疑脱“无”字。
<strong>毛甚曰金病。</strong>
春得毛脉甚于胃气，以金克火，故曰金病②也。
平按：“金”《素问》、《甲乙》作“今”。注“火”字，恐“木”字传写之讹。
②“病”字后，仁和寺本衍一“之”字。
<strong>脏真散于肝，肝藏筋之气。</strong>
脏真者，真弦脉也。弦无胃气曰散，弦脉不能自散，以其肝脏散无胃气，所以真脏散于肝也。故肝藏神，藏于魂也；肝藏气者，藏筋气也。
平按：《素问》、《甲乙》“筋”下有“膜”字。
<strong>夏胃微钩曰平，</strong>
夏脉人迎胃多钩少，曰微钩，微钩曰平也。
<strong>钩多胃少曰心病，</strong>
心病食少谷气少，令脉至人迎钩多胃少，故知心病也。
平按：注“令”字，袁刻作“今”。
<strong>但钩无胃曰死，</strong>
心病害食，心无谷气，致令钩无胃气，故死。
<strong>胃而有石曰冬病，</strong>
心，火也。夏心王时遂得肾脉，虽有胃气，唯得石，冬时当病，以水克火。
<strong>石甚曰今病，</strong>
夏有胃气，虽得石脉，至秋致病；今夏得石脉甚，少胃气，贼邪来克，故曰今病。
<strong>脏真痛于心，心藏血脉之气。</strong>
心无胃气，即心有痛病，致令脏真脉见人迎，故曰脏真痛于心也。故心藏神，藏于神气也；心藏气，藏血脉之气也。
平按：“痛”《素问》、《甲乙》作“通”。
<strong>长夏胃微耎弱曰平，胃少弱多曰脾病，</strong>
耎，而免反，柔也。长夏，六月也。脾行胃气以灌四脏，故四脏脉至于人迎皆有胃气，即四脏平和也；若脾病，不得为胃行气至于人迎，即四脏之脉各无胃气，故四脏有病也。问曰：长夏是脾用事，此言胃气，不言脾者，何也？答曰：脾为其君，不可自见，是以于长夏时得胃气者，即得脾气。故于长夏胃气见时微有不足，名曰平好。若更胃少复虚弱者，即是脾病，致合胃气少而虚弱也。
平按：“胃少弱多”《素问》作“弱多胃少”，《甲乙》作“耎弱”。注“为胃行气”，袁刻作“气行”。“若更胃少复虚弱者”，袁刻“胃”作“至”；“复”作“腹”。
<strong>但代无胃曰死，</strong>
人之一呼出心与肺，脉有二动；一吸入肝与肾，脉有二动。人呼吸已定息之时，脾受气于胃，输与四脏以为呼吸，故当定息。脾受气时，其脉不动，称之曰代。代，息也。当代之时，胃气当见；若脉代时无胃气，则脾无谷气，所以致死也。
<strong>耎弱有石曰冬病，</strong>
长夏脾胃见时，中有肾脉，是为微邪来乘不已，至秋当病也。
平按：注“至秋”，“秋”字依经文应作“冬”。
<strong>弱甚曰今病，</strong>
脾胃之脉虚弱，其谷气微少，故即今病也。
平按：“弱”《甲乙》作“耎”，注云：“《素》作弱。”
<strong>脏真传于脾，脾藏肌肉之气。</strong>
脾藏真脉谓之唯代，之无胃气，唯代之脉，从脾传来，至于人迎也。故脾脏藏神，藏于意也；脾脏藏气，藏肌肉气也。
平按：“传”《素问》、《甲乙》作“濡”。注“之无胃气”，“之”字袁刻作“若”。
<strong>秋胃微毛曰平，</strong>
秋时人迎胃多毛少，曰平人也。
<strong>胃少毛多曰肺病，</strong>
谷气少也。
平按：“胃少毛多”《素问》、《甲乙》作“毛多胃少”。
<strong>但毛无胃曰死，</strong>
真脉见脉。
<strong>毛而有弦曰春病，</strong>
肝来乘肺，是邪来乘不已，至春木王之时当病。
平按：注“是邪”，依上下注，应作“微邪”。
<strong>弦甚曰今病，</strong>
有胃无毛，但有弦者，是木反克金，故曰今病。
<strong>脏真高于肺，以行营卫阴阳泄曰死。</strong>
脏真之脉见时，高于肺脏和平之气。高，过也。肺为阴也。无胃之气，既过肺之和气，即是肺伤。肺主行营卫，肺既伤已，即是阴气泄漏，故致死也。
平按：“阴泄曰死”《素问》、《甲乙》作“阴阳也”三字。
<strong>冬胃微石曰平，</strong>
冬人迎脉，胃耎弱气多，石脉微者，名曰平人。
<strong>胃少石多曰肾病，</strong>
肾少谷气，故令耎弱气少，坚石脉多，故知肾病。
平按：“胃少石多”《素问》作“石多胃少”。
<strong>但石无胃曰死，</strong>
脏真脉见，故致死也。
<strong>石而有钩曰夏病，</strong>
石脉，水也。钩脉，火也。石脉见时，有钩见者，微邪来乘不已，至夏当病也。
<strong>钩甚曰今病，</strong>
虽有胃气，钩甚，所以今病也。
<strong>脏真下于肾，肾藏骨髓之气。</strong>
肾为五脏和气之下，今肾无胃气，乃过下于肾也。故肾脏藏神，藏于志也；肾脏藏气，骨髓气也。自此以上，即是人迎胃脉候五脏气也。
<strong>胃之大络，名曰虚里，贯鬲络肺，出于左乳下，其动应衣。</strong>
下诊胃络之脉。虚音墟。虚里，城邑居处也。此胃大络，乃是五脏六腑所禀居处，故曰虚里。其脉出左乳下，常有动以应衣也。
平按：“应衣”《甲乙》作“应手”。注“胃络之脉”，“脉”字原缺右方，左方有“月”字，当是“脉”字，袁刻作“法”。
<strong>脉宗气盛喘数绝者，则病在中；</strong>
宗，尊也。此之大络，一身之中血气所尊，故曰宗气。其脉动如人喘数而绝者，病在脏中也。
平按：“脉宗气”《素问》作“脉宗气也”，《甲乙》作“脉之宗气也”。
<strong>结而横，有积矣；</strong>
此脉结者，腹中有积居也。积，阴病也。
<strong>绝不至曰死。</strong>
此虚里脉，来已更不复来，是胃气绝，所以致死。
平按：“曰死”下，《素问》有“乳之下，其动应衣，宗气泄也”十一字，新校正云：“按全元起本无此十一字，《甲乙经》亦无。”本书在后。
<strong>欲知寸口脉太过与不及，寸口之脉中手短者，曰头痛；</strong>
上来诊人迎法，以下诊寸口法，故曰欲知诊寸口之脉有病，唯有太过与不及也。口者，气行处也。从关至鱼一寸之处，有九分之位，是手太阴气所行之处，故曰寸口。其脉之动，不满九分，故曰短也。短者阳气不足，故头痛也。
平按：《甲乙》无“欲知寸口脉太过与不及”十字。
<strong>乳之下，其动应于衣，宗气泄。</strong>
乳下虚里之脉，若阳气盛溢，其脉动以应衣，是为宗气泄溢者也。
<strong>寸口之脉中手长者，足胫痛；</strong>
寸口之脉过九分以上，曰长。长者阳气有余，阴气不足，故胫痛也。
<strong>喘数绝不至，曰死。</strong>
长面喘，所以致死。
平按：《素问》无此句。
<strong>寸口脉中手如从下上击者，曰肩背痛。</strong>
脉从下向上击人手，如从下有物上击人手，是阳气盛，阳脉行于肩背，故知肩背痛也。
平按：“如从下上击者”《素问》作“促上击者”；《甲乙》作“促上数者”，注云：“《素问》作击。”又按：“从下”，“下”字袁刻作“物”。
<strong>寸口脉中手沉而紧者，曰病在中；</strong>
沉紧者，阴脉也。病在于脏，故沉紧也。
平按：《素问》无“中手”二字；“紧”作“坚”。
<strong>寸口脉浮而盛者，曰病在外。</strong>
浮盛，阳也。病在于腑，故浮盛也。
<strong>寸口脉沉而弱，曰寒热及疝瘕、少腹痛；</strong>
沉，阴气盛也。弱，阳气虚也。阴盛阳虚，故有寒热、疝瘕病、少腹痛也。
<strong>寸口之脉沉而横坚，曰胠下有积，腹中有横积痛。</strong>
其脉沉横而坚者，阴盛，故知胠下有积。积，阴病也。横，指下脉横也。胠侧箱，即下穴处也。又其阴病，少腹中有横积也。
平按：《素问》无“坚”字。“胠下”《素问》、《甲乙》作“胁下”。《甲乙》“沉”作“紧”，注云：“《素问》作沉而横。”“腹中”上，《甲乙》无“有积”二字。注“即下穴处也”，别本作“掖下耎处也”。
<strong>寸口脉盛滑坚者，病曰甚，在外；</strong>
寸口阳也，滑亦阳也，坚为阴也，阳盛阴少，故病曰甚，在六腑也。
平按：“寸口”下，《素问》有“脉沉而喘曰寒热”七字，本书在后。
<strong>脉小实而坚者，病曰甚，在内；</strong>
小实为阴，坚亦为阴，故病曰甚，在五脏也。
平按：《素问》无“曰甚”二字。
<strong>有胃气而和者，病曰无他。</strong>
寸口之脉虽小实坚，若有胃气和之，虽病不至于困也。
平按：《素问》无此条。《甲乙》“有胃气”上，有“病甚”二字。
<strong>脉小弱以涩者，谓之久病；</strong>
小弱以涩，是阴阳虚弱，故是久病。
<strong>脉涩浮而大疾者，谓之新病。</strong>
涩为阴也，浮大阳也，其脉虽涩，而浮流利，即知新病。
平按：“涩浮而大疾”《素问》作“滑浮而疾”，《甲乙》作“浮滑而实大”，注云：“《素问》作浮而疾。”
<strong>脉滑曰风，</strong>
气虚而行利，即是风府之候也。
平按：《素问》“脉滑”上，有“脉急者曰疝瘕，少腹痛”九字，本书在后。注“风府”，别本作“风病”。
<strong>脉缓而滑曰热中，</strong>
缓滑，阳也。指下如按缓绳，而去来流利，是热中候者。
<strong>脉涩曰痹，</strong>
涩，阴也。按之指下涩而不利，是寒湿之气聚为痹也。
<strong>脉盛而紧曰胀。</strong>
寸口脉盛紧实者，是阴气内积，故为胀也。
<strong>脉顺阴阳，病易已；</strong>
人迎、脉口大小顺四时者，虽病易愈也。
平按：“顺”《素问》作“从”。
<strong>脉逆阴阳脱者，病难已；</strong>
人迎寸口大小不顺四时，既逆阴阳，故病难已也。
平按：《素问》无“脱者”二字。
<strong>脉逆四时，病难已。</strong>
春夏人迎小于寸口，秋冬寸口小于人迎，即知是脉反四时，故病难已也。
平按：此条《素问》作“脉得四时之顺，曰病无他，脉反四时及不间脏，曰难已”，《甲乙》同，惟“脉”字作“按寸口”三字，“难已”作“死”。
<strong>脉急者曰疝瘕、少腹痛，</strong>
按其脉如按弓弦，是阴气积，故知疝瘕少腹痛也。
<strong>寸口脉沉而喘曰寒热，</strong>
沉，阴气也。脉动如人喘者，是为阳也。即知寒热也。
平按：《素问》此条在前“有横积痛”下。
<strong>臂多青脉曰脱血。</strong>
臂，尺地也。尺地络脉青黑为寒，即知脱血，以其阳虚，阴盛乘阳，故脉青。
<strong>尺脉缓涩者，谓之解安卧；</strong>
缓为阳也，涩为阴，以从关至尺取一寸以为尺部，尺部又阴，以阴气多，懈惰安卧也。
平按：注“以从关”，“以”字袁刻脱。
<strong>尺脉盛，谓之脱血。</strong>
尺脉盛，谓阴气盛，阳气虚，故脱血也。
平按：上“安卧”二字，《素问》王注作属下“尺脉盛”解释。
<strong>尺涩脉滑，谓之多汗；</strong>
尺之皮肤粗涩，尺之脉滑，是谓阳盛阴虚，数故①泄汗也。
①人卫本注曰：数故，疑倒。
<strong>尺寒脉细，谓之后泄；</strong>
尺之皮肤冷，尺脉沉细，是为内寒，故后泄也。
<strong>脉尺粗常热者，谓之热中。</strong>
脉之尺地皮肤粗，又常热，是其热中也。
<strong>肝见庚辛死，心见壬癸死，脾见甲乙死，肺见丙丁死，肾见戊己死，是谓真脏见，皆死。</strong>
真脉各见被克之时，故皆死也。
<strong>颈脉动疾喘咳曰水，</strong>
颈脉，是胃脉人迎也。人迎常动，今有水病，故动疾可见喘咳也。有本为肾脉动也。
<strong>目果微肿如卧起之状曰水；</strong>
目果，目上下睑也。睑之微肿，水之候。
平按：《素问》“果”作“裹”；“卧”下有“蚕”字。
<strong>足胫肿曰水。</strong>
寒湿气盛，故足胫肿，水之候也。
<strong>目黄者，曰黄疸也；</strong>
三阳脉在目，故黄疸热病，目为黄也。疸，多但反。
平按：“足胫”二句，《素问》在“面肿曰风”之下。
<strong>溺黄安卧者，曰黄疸；</strong>
肾及膀胱中热，安卧不劳者，黄疸病候也。
平按：《素问》“黄”下有“赤”字。
<strong>已食如饥者，胃疸也。</strong>
胃中热消食，故已食如饥，胃疸病。
<strong>面肿曰风。</strong>
风，阳也。诸阳在面，故风病面先肿也。
<strong>女子手少阴脉动甚者，任子也。</strong>
手少阴脉，心经脉也。心脉主血，女子怀子，则月血外闭不通，故手少阴脉内盛，所以动也。
平按：《素问》“任”作“妊”。注“月血”，袁刻作“经血”。
<strong>脉有逆顺，四时未有脏形。</strong>
寸口人迎，且逆且顺，即四时未有真脏脉形也。
<strong>春夏而脉瘦者，秋冬浮大。</strong>
春夏人迎微大为顺，今反瘦小为逆；秋冬人迎微小为顺，今反浮大为逆也。
平按：“浮大”下，《素问》有“命曰逆四时也”六字。
<strong>风逆而脉盛，</strong>
脉盛者，风热之病也。
平按：“盛”《素问》作“静”。
<strong>泄而脱血。</strong>
风热之病虚，故多脱泄血脱也。
<strong>脉实者病在中，</strong>
是阳虚阴实，故病在五脏。
平按：《素问》“脉实”二字属上文，“实”下无“者”字。
<strong>脉虚者病在外。</strong>
阴虚阳实，故病在六腑也。
平按：《素问》“脉虚”二字属上文，“虚”下无“者”字。
<strong>脉涩坚皆难治，命曰反四时者也。</strong>
脉涩及坚二者，但阴无阳，故皆难疗，名曰反四时之脉也。
平按：《素问》新校正云：“自前未有脏形春夏至此五十三字，与后《玉机真脏论》文相重。”本书见十四卷《四时诊脉篇》。
<strong>人以水谷为本，故人绝水谷则死；</strong>
反四时之脉，无水谷之气者，致死。
<strong>脉无胃气亦死。所谓无胃气者，但得真脏脉，不得胃气也。所谓肝不弦，肾不石也。</strong>
虽有水谷之气，以脏有病无胃气者，肝虽有弦，以无胃气不名乎弦也；肾虽有石，以无胃气不名乎石。故不免死也。
平按：“肝不弦”上，《素问》有“脉不得胃气者”六字。
<strong>太阳脉至，鸿大以长；</strong>
以手按人迎脉鸿大以长者，是太阳也，即手足太阳小肠膀胱脉之状也。
平按：“鸿”《素问》、《甲乙》作“洪”。注“人迎脉”别本作“尺脉”。
<strong>少阳脉至，乍疏乍数，乍短乍长；</strong>
按之乍疏乍数，乍短乍长者，少阳脉也，即手足少阳三焦及胆脉之状。
平按：“乍疏乍数”《素问》、《甲乙》作“乍数乍疏”。
<strong>阳明脉至，浮大而短，是谓三阳脉也。</strong>
按之浮大而短者，阳明脉也，即手足阳明胃及大肠之候也。是谓三阳脉之形。
平按：《素问》、《甲乙》无“是谓三阳脉也”六字。《素问》新校正云：“详无三阴脉，应古文阙也。按《难经》云：太阴之至，紧大而长；少阴之至，紧细而微；厥阴之至，沉短以敦。”
五脏脉诊
平按：此篇自“肝脉弦”至“是谓五脏脉”，见《素问》卷七第二十二①《宣明五气篇》，又见《甲乙经》卷四第一《经脉》上篇。自“平心脉来”至“肾死”，见《素问》卷五第十八《平人气象论篇》，《甲乙》同上。自“岐伯曰：心脉揣坚而长”至“身寒有痹”，见《素问》卷五第十七《脉要精微论篇》，又见《甲乙经》卷四第一中、下篇。自“黄帝曰：请问脉之缓急”至“调其甘药”，见《灵枢》卷一第四《邪气脏腑病形篇》，又见《甲乙经》卷四第二《病形脉诊》下篇。自“肝满肾满”至末，见《素问》卷十三第四十八《大奇论篇》。自“肝满肾满”至“偏枯”又见《甲乙经》卷十一第八。自“心脉满大”至末，又见《甲乙经》卷四第一《经脉》下篇。
①“卷二十三”，萧氏原作“卷二十二”，据《素问》改。
<strong>肝脉弦，心脉勾，脾脉代，肺脉毛，肾脉石，是谓五脏脉。</strong>
肝、心、脾三脉，《素问》、《九卷》上下更无别名。肺脉称毛，又名浮，肾脉称石，又名营，是五脉同异。若随事比类，名乃众多也。
平按：《素问》“肝脉”上，有“五脏应象”四字；“五脏”下有“之”字。《甲乙》无“是谓五脏脉”五字。
<strong>平心脉来，累累如连珠，如循琅玕，曰心平，心脉，夏脉也。</strong>
夏日万物荣华，故其脉来，累累如连珠，以手按之，如循琅玕之珠，以为平和之脉也。而称勾者，曲也，珠连高下，不如弦直，故曰勾也。
平按：《素问》“平心脉”上，有“夫”字。《甲乙》无“平”字；“曰心平”作“曰平”。
<strong>夏以胃气为本；</strong>
胃为五脏资粮，故五时之脉皆以胃气为本也。
<strong>病心脉来，喘喘连属，其中微曲，曰心病；</strong>
病心脉来，动如人喘息连属，然指下微觉曲行，是谓心之病脉者也。
平按：《甲乙》无“夏以胃气为本，病心脉来”十字；“喘喘”作“累累”；“曰心病”作“曰病”，下同。
<strong>死心脉来，前曲后居，如操带勾，曰心死。</strong>
心脉来时，按之指下觉初曲后直，如操带勾前曲后直，曰心死脉。居，直也。
平按：《甲乙》无“死心脉来”四字；“前曲”作“前钩”；“曰心死”作“曰死”，下同。
<strong>平肺脉来，厌厌聂聂，如落榆荚，曰肺平，秋以胃气为本；</strong>
厌，伊叶反。聂，尼反。厌厌聂聂，如人以手按已落榆荚，得之指下者，曰肺平脉也。
平按：《甲乙》“平肺脉来”作“肺脉来”；“落榆荚”作“循榆叶”；“曰肺平”作“曰平”；无“秋以胃气为本“六字。
<strong>病肺脉来，不下不上，如循鸡羽，曰肺病；</strong>
按于毛脉，如人以手摩循鸡翘之羽得于心者，以为肺之病脉也。
平按：《甲乙》无“病肺脉来”四字。“不下不上”《素问》作“不上不下”，《甲乙》同。
<strong>死肺脉来，如物之浮，如风之吹毛，曰肺死。</strong>
脉之动也，如芥叶之浮于水，若轻毛而逐风移，如斯得者，曰死脉者也。夫五色有形，目见为易；五声无形，耳知为难；五脉之动，非耳目所辨，斯最微妙，唯可取动指下以譬喻之，亦得在于神，不可以事推之也。
平按：《甲乙》无“死肺脉来”四字。《素问》“吹”上无“之”字，《甲乙》同。注“以譬喻之，亦得在于神”，“之亦”二字，原钞作“亦知”二字。
平按：“亦知”恐系“之亦”二字颠倒，谨拟作“之亦”，“之”字属上句读。
<strong>平肝脉来，濡弱招招，如揭长竿，曰肝平，春以胃气为本；</strong>
揭，奇哲反，高举也。肝之弦脉，独如琴瑟调和之弦，不缓不急，又如人高举行竿之梢，招招劲而且耎，此为平也。
平按：《甲乙》“肝脉”上无“平”字。《素问》“濡”作“耎”；“竿”下有“末梢”二字，《甲乙》同，无“春以胃气为本”六字。
<strong>病肝脉来，盈实而滑，如循长竿，曰肝病；</strong>
盈，满实也。肝气实滑，如循长竿，少于胃气，故肝有病也。
平按：《甲乙》无“病肝脉来”四字。
<strong>死肝脉来，急而益劲，如新张弦，曰肝死。</strong>
肝真脏脉来，劲急犹如新张琴瑟之弦，无有濡弱，是无胃气，故为死候也。
平按：《甲乙》无“死肝脉来”四字。《素问》“弦”上有“弓”字，《甲乙》同。
<strong>平脾脉来，和柔相离，如鸡践地，曰脾平，长夏以胃气为本。</strong>
按脾脉和柔，胃气也。相离中间空者，代也，如鸡行践地迹中间空也。中间代者，善不见也。
平按：《甲乙》“脾脉”上无“平”字；“曰”下无“脾”字；无“长夏以胃气为本”七字。“脉”下，袁刻脱“来”字。
<strong>病脾脉来，实而盈数，如鸡举足，曰脾病；</strong>
实而盈数，如鸡之举足爪聚，中间不空，聚而恶见，比之无代，故是脾病也。
平按：《甲乙》无“病脾脉来”四字；“曰”下无“脾”字。
<strong>死脾脉来，坚兑如鸟之喙，如鸟之距，如水之流，如屋之漏，曰脾死。</strong>
按脾脉来，坚尖聚兑而不相离，上触人指，如鸟喙，如水流动，如屋漏之滴人指，脾脉死候也。
平按：《甲乙》无“死脾脉来”四字；“坚兑”《素问》作“锐坚”。“鸟之喙”《素问》、《甲乙》“鸟”作“乌”，《千金》作鸡。“如屋之漏”《素问》、《甲乙》在“如水之流”上。
<strong>平肾脉来，喘喘累累如旬，按之而坚，曰肾平，冬以胃气为本；</strong>
旬，平也。手下坚实而平，此为石脉之形，故为平也。有本为揣揣果果之也。
平按：《甲乙》“肾脉”上无“平”字。“如旬”《素问》作“如钩”，《甲乙》同。“曰”下，《甲乙》无“肾”字，无“冬以胃气为本”六字。
<strong>病肾脉来，如引葛按之益坚，曰肾病；</strong>
肾之病脉，按之如按引葛，逐指而下也。益坚，始终坚者。是谓肾平。初耎后坚，故是肾病也。
平按：《甲乙》无“病肾脉”三字；“曰”下无“肾”字。
<strong>死肾脉来，发如夺索，辟辟如弹石，曰肾死。</strong>
肾之石脉来，指下如索，一头击之，彼头控之，索夺而去，如以弹石弹指辟辟之状，是肾之死脉候也。
平按：《甲乙》无“死肾脉来”四字；“曰”下无“肾”字。“发”字，袁刻脱。
<strong>岐伯曰：心脉揣坚而长，当病舌卷不能言；</strong>
揣，动也。长，谓寸口脉长一寸也。此为心脉盛动坚。心脉上至舌下，故盛动坚，舌卷不能言。
平按：《素问》、《甲乙》无“岐伯曰”三字。“揣”《素问》作“搏”，下同。《甲乙》无“当”字。
<strong>其耎而散者，当消渴自已。</strong>
动而坚者病舌卷，耎而散者病消渴，以有胃气，故自已，由手少阴贯肾络肺系舌本故也。
平按：《甲乙》“当”作“病”。《素问》“消渴”作“消环”，新校正云：“《甲乙》环作渴。”
<strong>肺脉揣坚而长，当病唾血；</strong>
肺脉浮短，今动坚长，知血络盛伤，故唾血也。
平按：《甲乙》无“当”字。
<strong>其耎而散者，当病灌汗，至令不复散发。</strong>
以肺气虚，故脉耎散也。虚故腠理相逐，汗出如灌，至令不复也。
平按：《甲乙》无“当”字。《素问》“至令”作“至今”。
<strong>肝脉揣坚而长，色不青，当病坠若搏。因血在胁下，令人善喘；</strong>
肝脉耎而弦，今动坚而长，其色又不相应者，是人当有坠伤，坠伤损血在胁下，又令喜喘故也。
平按：《甲乙》无“当”字。《素问》、《甲乙》“善喘”作“喘逆”。
<strong>若耎而散者，其色泽，当病溢饮，溢饮者，渴暴多饮而易入肌皮肠胃之外。</strong>
易，音亦。若脉耎散，色又光泽者，当因大渴暴饮，水溢肠胃之外，易入肌皮之中，名曰溢饮之病也。
平按：“若耎而散者①，其色泽”《素问》、《甲乙》作“其耎而散，色泽者”。《甲乙》“暴渴”作“渴渴”；“易”作“溢”。
①“者”字，萧氏脱。今据以上经文补。
<strong>胃脉揣坚而长，其色赤，当病折髀；</strong>
胃脉耎弱，今动坚长，又他色来克，当病折髀，以足阳明脉行髀故也。
平按：《甲乙》无“当”字。
<strong>其耎而散者，当病食痹、膑痛。</strong>
胃虚不消水谷，故食积胃中，为痹而痛。又脉行膝，故病膝膑痛。膑，膝端骨也。
平按：《素问》无“膑痛”二字。《甲乙》无“当”字，“膑痛”作“痛髀”。
<strong>脾脉揣坚而长，其色黄，当病少气；</strong>
脾脉耎弱，今动坚长，虽得本色，以其阳虚，故病少气。
平按：《甲乙》无“当”字。注“阳虚”，袁刻作“阳盛”。
<strong>其耎而散，色不泽者，当病足胻肿，若水状。</strong>
足太阴脉循胻，故脾虚色不泽者，胻肿若水之状也。
平按：《甲乙》无“当”字。
<strong>肾脉揣坚而长，其色黄而赤，当病折腰；</strong>
肾脉沉石，今动坚长，黄色贼邪及赤色微邪来克，故病腰痛，以足少阴脉营腰故也。
平按：《素问》“赤”下有“者”字，《甲乙》有“者”字，无“当”字。
<strong>其耎而散者，当病少血，至今不复。</strong>
阴盛太阳气虚，故少血。得之在久，至今不复也。
平按：《甲乙》无“当”字；“今”作“令”。“以”下，《素问》有“帝曰：论得心脉”至“以其胜治之愈也”百六十七字，新校正云：“此一段，全元起本在《汤液篇》。”据此，则本书无此一段，与全元起本同。
<strong>黄帝问于岐伯曰：故病五脏发动因伤色，各何以知其久暴至之病乎？</strong>
其病发于五脏，有伤其候五色，何以知其久病、新暴之别？
平按：《素问》“黄帝问于岐伯曰”作“帝曰”，“曰”下有“有”字，“伤”下有“脉”字。《甲乙》无此一段。
<strong>岐伯对曰：悉乎哉问也！故其脉小色不夺者，新病也；</strong>
邪始入于五脉，故脉小，未甚伤于血气，故部内五色不夺，是知新病。
平按：《素问》“故”作“征”，下同。《甲乙》无“岐伯”至“故其”十一字。
<strong>故其脉不夺，其色夺者，久病也。</strong>
脉为其本，色为标也，本受邪气已，方受与标，故脉本不夺，色甚夺者，知是久病。
平按：《甲乙》无“故”字及二“其”字。
<strong>故其脉与五色俱夺者，此久病也。</strong>
内之五脉，外之五色，二俱夺者，知病已成在久。
平按：《甲乙》无“故其”二字；“久”上无“此”字。
<strong>故其脉与五色俱不夺者，新病也。</strong>
人之有病，五脉五色二俱不夺者，其病未行血气，故知新病也。
平按：《甲乙》无“故其”二字。
<strong>故肝与肾脉并至，其色苍赤，当病击伤不见血，见血而湿若水中也。</strong>
弦石俱至而色见青赤，其人当病被击内伤。其伤见色，故青赤也。若被击出血，血湿若居水中者，此为候也。
平按：《素问》、《甲乙》“肝”上无“故”字；“见血而湿”作“已见血湿”。
<strong>尺内两旁，则季胁也，</strong>
从关至尺泽为尺也。季胁之部当在尺中央两傍，不在尺外两傍，季胁有病当见此处。
<strong>尺外以候肾，</strong>
尺中两傍之外，以候两肾之有病，当见此部也。
<strong>尺里以候腹中，</strong>
自尺内两中间，总候腹中。
<strong>跗上以候胸中，</strong>
“跗”当为“肤”，古通用字，故为“跗”耳。当尺里以上皮肤，以候胸中之病。
平按：《素问》作“附上，左外以候肝，内以候鬲；右外以候胃，内以候脾。上附上，右外以候肺，内以候胸中；左外以候心，内以候膻中。”《甲乙》同。
<strong>前候前，后候后。</strong>
当此尺里跗前，以候胸腹之前，跗后以候背后。
平按：《素问》、《甲乙》作“前以候前，后以候后”。
<strong>跗上，鬲上也；</strong>
当尺里跗上皮肤，以候膈上也。一曰“竟上”，疑错。
<strong>鬲下者，腹中事也。</strong>
当尺里肤上以下，以为鬲下之分，即腹中事。
平按：“附上，鬲上也；鬲下者，腹中事也。”《素问》作“上竟上者，胸喉中事也；下竟下者，少腹腰股膝胫足中事也。”《甲乙》同，惟“胫”下无“足”字。
<strong>粗发者，阴不足，阳大有余，为热中，跗之下也。</strong>
尺之皮肤文理粗发者，是阴衰阳盛，热气薰肤，致使皮肤粗起，故为热中。
平按：《素问》“粗发”作“粗大”；“阳”下无“大”字；“热中”下无“跗之下”三字。《甲乙》同。
<strong>来疾去徐者，上实下虚，为厥癫疾；</strong>
来疾阳盛，故上实也。去徐阴虚，故下虚也。上实下虚，所以发癫疾也。
<strong>来徐去疾，上虚下实，为恶风。</strong>
上虚受风，故恶风也。
<strong>有俱沉细数者，少阴厥。</strong>
沉细皆阴，故沉细数，少阴厥逆。
平按：《素问》、《甲乙》“有”上，有“故中恶风者阳气受也”九字；“俱”上，有“脉”字。
<strong>沉细数散者，寒热也；</strong>
沉细，阴也。散，为阳。故病寒热也。
<strong>浮而散者，为眴仆。</strong>
眴，玄遍反，目摇。
<strong>诸浮而躁者皆在阳，则为热，其右躁者在左手；</strong>
浮躁皆阳，故在阳则为热也。诸阳络脉，左者络右，右者络左，故其躁而病，本在左手也。
平按：“而躁”《素问》作“不躁”，《甲乙》作“而不躁”。“右躁”《素问》、《甲乙》作“有躁”；“手”上均无“左”字。
<strong>诸细而沉者皆在阴，则为骨痛，</strong>
细之与沉，皆是阴脉，主于骨痛。
<strong>其有静者在足。</strong>
其脉沉细仍静者，在足骨痛也。
<strong>数动一代者，病在阳之脉，溏泄及便脓血。</strong>
三动已去称数，数动一代息者，阳脉虚也。故数动一息，即是阴实阳虚，故溏泄便脓血也。
平按：《素问》“脉”下无“溏”字，有“也”字；《甲乙》有“也”字，无“溏泄及便脓血”六字。注“三动”，袁刻作“三阳”。
<strong>诸过者切之，涩者阳气有余也，</strong>
阳气有余称过，阳过之脉应浮而滑，更涩者，以其阳气太盛，故极反成涩。
平按：《甲乙》无“诸过者切之”五字；“涩”上有“其”字。
<strong>滑者阴气有余也；</strong>
阴脉沉涩，今反滑者，以阴过极，反成滑也。
<strong>阳气有余，为身热无汗，</strong>
阳盛有余，极反为阴，外闭腠理，故汗不出，其身热也。
<strong>阴气有余，为多汗身寒。</strong>
阴气有余，极反为阳，外开腠理，故汗多出，其身寒也。
平按：“身寒”下，《素问》有“阴阳有余则无汗而寒”九字。
<strong>推而外之，内而不外，有心腹积；推而内之，外而不内者，有热。</strong>
五脏为内，阴也。六腑为外，阳也。用针者欲泻阴补阳，即推而外也，而内实难泻，即内而不外，故知心腹病积也。欲泻阳补阴，即推而内之也，而外实难泻，即外而不内，故知外有热。
平按：“有热”《素问》作“身有热也”，《甲乙》作“中有热也”。
<strong>推而上之，上而不下，腰足凊；推而下之，下而不上者，头项痛。</strong>
上为头项，下为腰足。推下向上，气不能下，故知腰足冷也。推上向下，气不能上，故知头项痛也。
平按：《素问》“凊”作“清”，《甲乙》同。“上而不下”《甲乙》作“下而不上”；“下而不上”作“上而不下”。
<strong>按之至骨，脉气少者，腰脊痛而身寒有痹。</strong>
脉之沉细，按之至骨，少得其气，即知有寒，腰脊为痛，身寒痹也。
平按：《素问》“身”下无“寒”字，《甲乙》同。
<strong>黄帝曰：请问脉之缓、急、小、大、滑、涩之病形何如？</strong>
请问五脏之脉，各有六变，以候病形。
<strong>岐伯曰：臣请言五脏之变病也。心脉急甚者为瘛；</strong>
心脉钩，脉缓、大、滑等三变为热，阳也；急、小、涩等三变为寒，阴也。夏时诊得心脉如新张弦急甚者，寒也，筋脉急痛以为瘛也。下言急者，皆如弦急，非急疾也。
平按：“变病”《素问》作“病变”。《甲乙》无“臣请言五脏之变病也”九字。“瘛”下，《素问》、《甲乙》有“疭”字。
<strong>微急为心痛引背，食不下。</strong>
其心脉来，如弦微急，即脉微弦急，心微寒，故心痛引背心输而痛，胸下寒，咽中不下食也。
<strong>缓甚为狂笑；</strong>
心脉缓甚者，缓为阳也，缓甚热甚也，热甚在心，故发狂多笑。
<strong>微缓为伏梁在心下，上下行①，时唾血。</strong>
心脉微缓，即知心下热聚，以为伏梁之病，大如人臂，从脐上至于心，伏在心下，下至于脐，如彼桥梁，故曰伏梁。其气上下行来，冲心有伤，故时唾血。
平按：“时”上，《灵枢》有“行”字，《甲乙》有“行有”二字。
①“行”，萧本原脱。今据仁和寺本补。
<strong>大甚为喉吤；</strong>
心脉至气甚，气上冲于喉咽，故使喉中吤吤而鸣也。吤，古介反。
<strong>微大为心痹引背，善泪出。</strong>
心脉微盛，发风湿之气，冲心为痹痛，痛后引背输及引目系，故喜泪出也。
平按：《甲乙》“泪”下无“出”字。
<strong>小甚为善哕，</strong>
小为阴也，小甚，心之气血皆少，心气寒也。心气寒甚，则胃咽气有聚散，故为哕也。哕，于月反。
<strong>微小为消瘅。</strong>
小而不盛曰微。小者，阴也。心气内热而有寒来击，遂内热更甚，发为消瘅。瘅，热也。内热消瘦，故曰消瘅。瘅，音丹。
<strong>滑甚为善渴；</strong>
滑，阳也。阳气内盛，则中热喜渴也。
<strong>微滑为心疝引脐，少腹鸣。</strong>
阳气盛，内有微热冲心之阴，遂发为心疝，痛引少腹肠鸣者也。
<strong>涩甚为瘖；</strong>
涩，阴也。涩者，血多气少。心主于舌，心脉血盛上冲于舌，故瘖不能言也。
<strong>微涩为血溢，维厥，耳鸣，癫疾。</strong>
微涩，血微盛也。血微盛者，溢于鼻口而出，故曰血溢。维厥，血盛阳维脉厥也。阳维上冲则上实下虚，故为耳鸣癫疾。
<strong>肺脉急，为癫疾；</strong>
肺脉毛，脉有弦急，是为冷气上冲，阳瞋发热在上，上实下虚，故为癫疾。
平按：“急”下，《灵枢》、《甲乙》有“甚”字。
<strong>微急为肺寒热，怠惰，咳唾血，引腰背胸，若鼻宿肉不通。</strong>
肺以恶寒弦急，即是有寒乘肺，肺阳与寒交战，则二俱作病，为肺寒热也。肺病不行于气，身体怠惰。肺得寒，故发咳。咳甚伤中，故唾血。咳复引腰背输而痛。肺病出气壅塞，因即鼻中生于宿肉也。
平按：“宿”《素问》、《甲乙》作“息”。
<strong>缓甚为多汗；</strong>
缓为阳也，肺得热气，外开腠理，故为多汗。
<strong>微缓为痿，漏风，头以下汗出不可止。</strong>
肺脉行于两手，肺得于热，故手痿缓。又肺脉不上于头，故肺之热开腠，自头以下漏风汗不止也。
平按：“漏风”《灵枢》作“瘘偏风”，《甲乙》同，“止”上无“可”字。
<strong>大甚为胫肿；</strong>
肺气甚，故曰肺大甚也。肺脉手太阴与足太阴相通，足太阴行胫，故肺气热甚，上实下虚，故为胫肿也。
<strong>微大为肺痹引胸背，起恶日。</strong>
肺气微大，又得秋时寒气，故发为痹痛，前引胸，后引背输。以是阴病，故引胸背，起不用见日光也。恶，焉故反。
平按：《灵枢》、《甲乙》“日”下有“光”字。
<strong>小甚为泄，</strong>
肺之气血小甚，即是气寒，即是胃气甚，不消水谷，故泄利矣。
<strong>微小为消瘅。</strong>
肠肺之气血微小也。虚寒伤肺，反为热病，消肌肉也。
<strong>滑甚为息贲上气，</strong>
滑甚，阳气盛也。阳盛击阴为积，左右箱近膈，犹如覆杯，令人上气喘息，故曰息贲。贲，膈也，音奔。
<strong>微滑为上下出血。</strong>
阳气微盛则内伤络脉，络脉伤则上下出血，阳络伤则上衄血，阴络伤则下泄血也。
<strong>涩甚为欧血；</strong>
气为阳也，血为阴也，涩为阳也，今得涩脉，即知血盛冲于肺腑阳络，阳络伤便欧血也。
平按：“欧”《灵枢》、《甲乙》作“呕”。
<strong>微涩为鼠瘘，在颈支掖①之间，下不胜其上，其能喜酸。</strong>
微涩，血微盛也。血微盛者，循肺腑手阳明脉上胫为瘘，又循肺手太阴脉下支掖之间为瘘，其脉下虚不胜上实，金实遂欲克木，为味故喜酸也。
平按：“其能喜酸”《灵枢》作“其应善痠矣”，《甲乙》作“甚能善酸”。
①“掖”，萧本原作“腋”，仁和寺本作“掖”。《太素》中此字多作“掖”，故依仁和寺本复其原貌。注同。
<strong>肝脉急甚为恶言；</strong>
诊得弦脉急者，是寒气来乘于肝，魂神烦乱，故恶出言语也。
平按：《灵枢》“甚”下有“者”字。《甲乙》注云：“恶言，一作忘言。”
<strong>微急为肥气，在胁下若覆杯。</strong>
肝脉微急是肝受寒气，积在左胁之下，状若覆杯，名曰肥气。
<strong>缓甚为喜欧，</strong>
缓甚者，肝热气冲咽，故喜欧也。
平按：“喜欧”《灵枢》、《甲乙》作“善呕”。
<strong>微缓为水、瘕、痹也。</strong>
阳气微热，肝气壅塞，饮溢为水，或结为瘕，或聚为痹。
<strong>大甚为内痈，善欧衄；</strong>
大甚气盛，热气结为内痈也。肝气上逆，故喜欧喜衄。
<strong>微大为肝痹阴缩，咳引少腹。</strong>
微大，少阳微盛击肝，乃为阴病肝痹者也。阴寒故筋缩，又发肝咳，循厥阴下引少腹痛。
平按：“阴缩”，“阴”字原钞脱，谨据《灵枢》、《甲乙》补入，袁刻作“筋缩”，据注应作“筋缩”。
<strong>小甚为多饮，</strong>
肝脉小甚，是为气血皆少，故渴而多饮也。
<strong>微小为消瘅。</strong>
微小气血俱少，有寒气冲肝气，遂发热为瘅，消肌肉。
<strong>滑甚为颓疝，</strong>
滑甚，少阳气盛也。少阳气盛则肝虚不足，发为颓疝，丈夫小腹中为块，下冲阴痛。
平按：“颓”《灵枢》作“”，《甲乙》作“”。
<strong>微滑为遗溺。</strong>
阳气微盛，阴虚不禁，故为遗寒也。
平按：注“寒”，依经文应作“溺”。
<strong>涩甚为溢饮，</strong>
肝脉涩者，肝气血多寒也。肝血多而寒，不得泄，溢入肠胃皮肤之外，故为溢饮也。
<strong>微涩为瘛挛筋。</strong>
微涩，血多而寒，即厥阴筋寒，故瘛急而挛也。
平按：《灵枢》“筋”下有“痹”字。《甲乙》“瘛”作“瘈疭”。
<strong>脾脉急甚为瘛疭；</strong>
诊得代脉急甚，多寒为病，手足引牵来去，故曰瘛疭也。
平按：《甲乙》“瘛”作“瘈”。
<strong>微急为鬲中，食饮入而还出，后沃沫。</strong>
微急者，微寒也。脾气微寒，即脾胃中冷，故食入还欧出，大便沃冷沫也。鬲中当咽，冷不受食也。
平按：“鬲”《灵枢》作“膈”。注“即”，袁刻作“则”。
<strong>缓甚为痿厥；</strong>
缓甚者，脾中虚热也。脾中主营四肢，脾气热不营，故曰四肢痿弱。厥，逆冷也。
<strong>微缓为风痿，四支不用，心慧然若无病。</strong>
微缓，脾中微热也。脾中有热受风，营其四肢，令其痿弱不用。风不入心，故心慧然明了，安若无病。
平按：“支”《灵枢》、《甲乙》作“肢”。
<strong>大甚为击仆；</strong>
脾脉大甚，是脾气盛血里，当是被击，或是倒仆有伤，故发此候。
<strong>微大为疝气，腹裹大脓血，在肠胃之外。</strong>
脾气微大，即知阴气内盛为疝，大腹里脓血，在肠胃之外也。
<strong>小甚为寒热，</strong>
脾脉小甚，气血皆少，是病诸寒热病也。
<strong>微小为消瘅。</strong>
微小气血俱少，故多内热，热消肌肉也。
<strong>滑甚为颓，</strong>
滑甚者，阳气盛热也。阴气虚弱，发为颓。，淋也，音隆。
平按：“颓”《灵枢》、《甲乙》作“癃”。
<strong>微滑为虫毒蛕蝎腹热。</strong>
微滑，阳气微盛有热也。蛕，胡灰反，腹中长虫也。蝎，胡竭反，谓腹中虫如桑蠹也。阳盛有热，腹内生此二虫，为病绞作腹中。
平按：注“桑蠹”，袁刻作“长蠹”。
<strong>涩甚为肠颓；</strong>
颓，徒回反。脉涩，气少血多而寒，故冷气冲下，广肠脱出，名曰肠颓，亦妇人带下病也。
平按：“颓”《灵枢》作“溃”，《甲乙》作“”，注云：“一作溃。”
<strong>微涩为内溃，多下脓血。</strong>
微涩，是血多聚于腹中，溃坏而下脓血也。
<strong>肾脉急甚为骨癫疾；</strong>
诊得石脉急甚者，是谓寒气乘肾阳气走骨而上，上实下虚，故骨癫也。
平按：《甲乙》“骨”下有“痿”字。
<strong>微急为沉厥，足不收，不得前后。</strong>
微急者，肾冷发沉厥之病，足脚沉重逆冷不收，胶胱大肠壅闭，大小便亦不通。
平按：《灵枢》“沉厥”下有“奔豚”二字，《甲乙》“奔豚”二字在“沉厥”上。
<strong>缓甚为折脊；</strong>
阳气盛热，阴气虚弱，肾受寒气，致令腰脊痛如折。
<strong>微缓为洞，洞者食不化，下嗌还出。</strong>
肾脉从肾而上，贯肝膈，循喉咙，故肾有热气，则下津液不通，上冲喉嗌，通洞不禁，其食入腹还出。
平按：二“洞”字下，《甲乙》均有“泄”字。
<strong>大甚为阴痿；</strong>
大甚多气少血，太阳气盛，少阴血少，精血少故阴痿不起也。
平按：注“精”字，袁刻作“积”；“起”下脱“也”字。
<strong>微大为石水，起脐以下，至小腹垂垂然，上至胃管，死不治。</strong>
太阳气盛，血少，津液不得下通，结而为水，在少腹之中。垂垂，少腹垂也。其水若至胃脘，盛极故死也。
平按：《灵枢》“少腹”作“小肠”；“垂垂”作“腄腄”；“管”作“脘①”。《甲乙》“少腹”作“小腹”。
①“脘”，萧本误作“腕”。今据《灵枢》改。
<strong>小甚为洞泄，</strong>
肾气小甚，是血气皆少也。肾之血气皆少，则上下俱冷，故食入口还出，故曰洞泄。
<strong>滑甚为癃颓；</strong>
滑其，太阳热甚，少阳虚而受寒，故为颓也。
平按：《灵枢》“颓”作“”，《甲乙》作“痈。
<strong>微滑为骨痿，坐不能起，起目毋所见。</strong>
微滑，太阳微盛，热入骨髓，发为骨痿骨弱，坐不能起也。太阳自目内眦而起，上冲于目，故目无见也。
平按：《灵枢》、《甲乙》“目”上有“则”字。《甲乙》“所见”下有“视黑丸”三字。
<strong>涩甚为大痈；</strong>
涩甚多血少气不宣，故聚为大痈。
<strong>微涩为不月，沉痔。</strong>
微涩者，血微盛也。血多气少不通，故女月经不得以时下也。又其气少血聚，复为广肠内痔也。沉，内也。
<strong>黄帝曰：病之六变者，刺之奈何？</strong>
问前五脉各有六变补泻之道。
平按：《甲乙》“曰”上无“黄帝”二字；“病之六变”作“病亦有甚变”。
<strong>岐伯曰：诸急者多寒，</strong>
脉之弦急，由于多寒，有甚有微，即五脏急合有十种，故曰诸急。自余诸变，皆仿此也。
<strong>缓者多热。</strong>
由其当脏多热，致脉迟缓。
<strong>大者多气少血，</strong>
由其当脏气多血少，至令脉有洪大。
<strong>小者血气皆少。</strong>
由其当脏血气皆少，故令脉衰小也。
<strong>滑者阳气盛，微有热；</strong>
由其当脏阳盛热微，故令脉有滑疾也。
<strong>涩者，多血少气，微有寒。</strong>
由其当脏血多气少，微寒，故令脉涩。
<strong>是故刺急者，深内而久留之。</strong>
寒则气深来迟，故深内而久留也。
<strong>刺缓者，浅内而疾发针，以其热。</strong>
热退气浅行疾，故浅内疾发。
平按：“以其热”《灵枢》、《甲乙》作“以去其热”。
<strong>刺大者，微泻其气，毋出其血。</strong>
大者气多，故须微泻；以其少血，故不出血。
<strong>刺滑者，疾发针而浅内之，以写其阳气而去其热。</strong>
以其气盛而微热，故浅内针仍疾发之。
平按：《甲乙》“写”作“泻”。
<strong>刺涩者，必中其脉，随其逆顺而久留之，必先扪而循之，已发针，疾按其痏，毋令其血出，以和其脉。</strong>
脉涩，即多血也。以其多血，故先须以手扪循，然后刺之中其脉血。随其逆冷者，久而留针。以其气少，恐其泄气，故发针已，疾按其痏。痏，于轨反，谓疮瘢之也。
平按：“扪”《灵枢》、《甲乙》作“按”；“以发针”，“以”作“已”。《甲乙》“其血出”作“出血”；“脉”上有“诸”字。注“逆冷”，依经文应作“逆顺”。
<strong>诸小者，阴阳形气俱不足，勿取以针，调以甘药。</strong>
诸脉小者，五脏之阴，六腑之阳，及骨肉形，并其气海之气，四者皆悉虚少。若引阴补阳，是则阴竭；引阳补阴，即使阳尽。阴阳既竭，形气又微，用针必死，宜以甘味之药调其脾气，脾胃气和，即四脏可生也。
平按：“小”上，《甲乙》无“诸”字。“调其甘药”《灵枢》作“而调以甘药也”，《甲乙》作“而调之以甘药”。
<strong>肝满、肾满、肺满，皆实，皆为肿：</strong>
此三脏之满实，皆主痈肿。
平按：“皆为肿”《素问》、《甲乙》作“即为肿”。
<strong>肺之壅，喘，两胁满；</strong>
肺以主气，故肺生痈有喘也。肺脉上膈近胁，故肺痈胁满也。
平按：《素问》“痈”作“壅”；“胁”作“胠”，《甲乙》作“胫”，注云：“《素问》作胠。”
<strong>肝壅，两胠满，卧则惊，不得小便；</strong>
两胠，谓在侧箱两肋下空处。肝腑足少阳脉行在胁下，故肝痈两胠满也。足少阳别脉上肝贯心，故热盛为痈，因即心惊也。肝脉环阴，故肝病热甚，不得小便。有本作“小和”，字误。
平按：“痈”《素问》作“雍”。《甲乙》“胠”作“胁下”二字。
<strong>肾痈，胠下至少腹满，胫有大小，髀胻大跛，易，偏枯。</strong>
督脉上至十四椎，属于带脉，行两胠，故从两胠至少腹满。以少阴脉虚，受病行于两脚，故胫大小，脾胻大跛。左右二脚更病，故为易也。又为偏枯病也。胻称膝胻、股胻、髀胻，谓胻通膝上下也。
平按：“痈”《素问》作“雍”；“胠”作“脚”。《甲乙》“胻”作“胫”，无“大”字。
<strong>心脉满大，痫瘛筋挛。</strong>
心脉满实仍大，是则多气热盛，故发小儿痫病。以其少血阴气不足，故寒而筋挛也。
平按：《甲乙》“瘛”作“痓”，下同。
<strong>肝脉小急，痫瘛筋挛。</strong>
小则阴阳二气不足，急即为寒，是为虚寒热乘为痫，及寒为筋挛。
<strong>肝脉惊暴，有所惊骇，脉不至若瘖，不治自已。</strong>
肝至有惊气者，是因惊魂，失瘖不言或脉不至，皆不疗自已也。
平按：“惊暴”《素问》作“骛暴”，《甲乙》作“瞀暴”。
<strong>肾脉小急，肝脉小急，心脉不鼓，皆为瘕。</strong>
肾肝二脉小急及心脉不鼓，皆内虚寒气，故为瘕也。
平按：《素问》、《甲乙》“不鼓”上有“小急”二字。
<strong>肾脉大急沉，肝脉大急沉，皆为疝。</strong>
肾、肝二脉大，为多气少血，急沉皆寒，是为寒气内盛，故为疝病也。
平按：“肾脉大急沉”上，《素问》有“肾肝并沉为石水，并浮为风水，并虚为死，并小弦欲惊”二十一字，新校正云：“详肾肝并沉至下并小弦欲惊，全元起本在《厥论》中，王氏移于此。”本书见卷二十六《经脉厥篇》，据此，则本书与全元起本同。
<strong>心脉揣滑急为心疝，</strong>
揣，动也。滑，阳气盛而微热。急为多寒。心气寒，寒盛而微热，寒胜故结为心疝也。
平按：“揣”《素问》作“搏”，下同。
<strong>肺脉沉揣为肺疝。</strong>
肺脉应虚浮，今更沉，寒多故为肺疝也。
平按：“肺疝”下，《素问》有“三阳急为瘕，三阴急为疝，二阴急为痫厥，二阳急为惊”二十一字，新校正云：“详三阳急为瘕至为惊，全元起本在《厥论》，王氏移于此。”本书见卷二十六《寒热相移篇》。
<strong>脾脉外鼓沉为肠辟，久自已；</strong>
脾脉向外鼓，外鼓仍沉，沉寒为利，胃气强盛，故久自已也。
平按：“辟”《素问》、《甲乙》作“澼”，下同。
<strong>肝脉小缓为肠辟，易治；</strong>
肝脉气血虽少，胃气强盛，故疗易差也。
<strong>肾脉小揣沉为肠辟，下血、温身热者死；</strong>
肾脉气血俱少，仍冷利下血者，胃气虚冷，故死。下血、温身热，皆胃气散去也。
平按：《素问》“血”字重。《甲乙》“温”作“湿注”，《素问》作“温”。
<strong>心肝辟亦下血，二脏同病者可治，其身热者死，热见七日死。</strong>
心肝二气共为肠辟下血，是母子相扶，故可疗也。身热以胃气散去，远至七日死。
平按：“可治”下，《素问》、《甲乙》有“其脉小沉涩为肠澼”八字。“热见”《甲乙》作“热甚”，注云：“《素问》热作热见。”
<strong>胃脉沉鼓涩，胃外鼓大，心脉小坚急，皆鬲偏枯，男子发左，女子发右。不瘖舌转，可治；三十日起，其顺者，瘖三岁起；年不满二十者，三岁死。</strong>
胃脉足阳明，阳也。胃脉反更沉细，鼓动而涩。涩，寒也。其脉向外而鼓，其气伤多。如此诊得足阳明脉沉鼓而寒，向外鼓而气多，又得心脉血气俱少，坚实而寒。然则胃之与心，二者同病，名鬲偏枯。男子发于左箱，女子发于右箱。若瘖不能言、舌不转者，死。若能言、转舌者，疗之三十日能行。虽瘖，舌转顺者，三年得差。若年不至二十，得前病者，三年而死也。
平按：《甲乙》“转”下有“者”字。“顺”《素问》、《甲乙》作“从”。
<strong>脉至而揣，血衄身有热者，死。</strong>
脉至而动，又阳虚衄血，身体应冷，而衄血身热，虚为逆，故死也。
平按：“血衄”《甲乙》作“衄血”。《素问》“热”上无“有”字。
<strong>脉来悬勾浮为脉鼓。</strong>
夏秋二脉并至，以为脉鼓。
平按：“浮为脉鼓”《素问》作“浮为常脉”，《甲乙》作“浮者为热”。
<strong>脉至如喘，名曰气厥者，不知与人言。</strong>
气厥不知言也。
平按：“气厥者”《素问》、《甲乙》作“暴厥，暴厥者”。
<strong>脉至如数，使人暴惊，三四日自已。</strong>
卒惊不疗，三四日自已也。
平按：“如数”《甲乙》作“而数”。
<strong>脉至浮合，浮合如数，一息十至以上，是与经气予不足，微见，九十日死。</strong>
浮合之脉，经气不足，微而见，九十日即死也。
平按：《素问》、《甲乙》“是”下无“与”字；“足”下有“也”字。
<strong>脉至如火新燃，是心精之予夺也，草干死。</strong>
心脉如钩，今如火新燃，是心脉急疾，火精夺，故至草干（水时），被克而死。
平按：“新燃”《素问》作“薪然”，《甲乙》作“新然”。《素问》、《甲乙》“死”上有“而”字。
<strong>脉至如散采，肝气予虚也，木叶落死。</strong>
肝脉如弦，今散如五采，变见不定，是为肝木气之虚损，至木叶落（金时），被克而死，有本为“丛棘”、“散叶”也。
平按：“散采”《素问》作“散叶”，《甲乙》作“丛棘”。
<strong>脉至省容者，脉寒如鼓也，是肾气予不足也，悬去枣华死。</strong>
肾脉如石，今如省容，寒而鼓动，是为肾之水气有伤，故至枣华（土时），被克而死也。
平按：“省容”《素问》、《甲乙》作如“省客”。“脉寒”《素问》作“脉塞”。
<strong>脉至如丸泥，胃精予不足也，榆荚落而死。</strong>
荚，兼牒反，如豆荚等草实。胃脉软弱，今反如丸泥，干坚之丸，即是胃土气之有损，故至榆荚（木时）而死也。
<strong>脉至如横格，是胆气予不足也，禾熟而死。</strong>
胆脉如弦，今如横格之木，即是木之胆气有损，故至禾熟（秋金时），被克而死也。
<strong>脉至如弦缕，胞精予不足也，病善言，下霜而死；不言，可治。</strong>
心胞脉至如钩，今如弦之缕线，散而不聚，是为心胞火腑有损，故至霜雪（水时），被克而死。不好言者，心气未尽，故可疗也。
<strong>脉至如交荚，交荚者，左右傍至也，微见，三十日而死。</strong>
荚，兼牒反，如豆荚等草实也。脉至如相交，左右傍至是次转，故微见三十日死也。
平按：“荚”《素问》作“漆”，《甲乙》作“棘”。注“次转”二字疑有误。
<strong>脉至如泉，浮鼓胞中，太阳气予不足也，少气味，韭华死。</strong>
足太阳是肾之腑脉，今如泉之浮鼓而动，即膀胱气水之不足，故至韭荚华（土时），被克而死。一曰韭英也。
平按：“泉”上，《素问》有“涌”字，《甲乙》有“湧”字。“胞中”《素问》、《甲乙》作“肌中”。“韭华死”《素问》作“韭英而死”，《甲乙》作“韭花生而死”。
<strong>脉至如委土之状，按之不得，肌气予不足，五色先见黑白累发死。</strong>
脾脉代，如鸡足践地，中间代绝。今按止如委土之状，无有脾胃软弱之气，又先累见黑白之色，是肺肾来乘，故死也。
平按：“委土”《素问》作“颓土”。“不得”《甲乙》作“不足”。“累发”《素问》作“垒发”。
<strong>脉至如悬离，悬离者，浮揣切之益大，是十二输之之予不足也，水凝而死亟。</strong>
浮实切之益大，此是悬离之状。悬离脉见，即五脏六腑、十二经输气皆不足。十二经输皆属太阳，故至水冻（冬时）而死。亟，急也。病至水凝而死亟。居力反。
平按：“悬离”《素问》作“悬雍”，《甲乙》作“悬痈”，《素问》新校正云：“按全无起本悬雍作悬离，元起注云：悬离者，言脉与肉不相得也。”“水凝”《甲乙》作“水冻”。《素问》无“亟”字，《甲乙》同。
<strong>脉至如偃刀，偃刀者浮小急，按之坚急大，五脏宛熟寒热，独并于肾也，如此其人不得坐，立春而死。</strong>
浮之小急，按之坚急大者，此是偃刀之状也。浮手取之即小，为气血俱少，按之坚实急大，多气少血，即知五脏宛熟寒热之气，唯并于肾，至春实邪来乘致死。
平按：《素问》“浮”下有“之”字；“急大”作“大急”；“宛熟”作“菀熟”，《甲乙》作“寒热”，注云：“《素》作菀熟。”
<strong>脉至如丸，滑不直，手按之不得也，胆气予不足也，枣叶生而死。</strong>
直，当也。脉如弹丸，按之不可当于指下，此是滑不直，胆气病脉状也。至于孟夏枣叶生，实邪来乘而死。
平按：“胆”原钞作“瞻”，注同，疑是“胆”字之误。《素问》、《甲乙》作“大肠”，查大肠为肺之腑，属金；胆为肝腑，属木。本注云：“至于孟夏枣叶生，实邪赤乘而死。”按《五十难》曰：“邪从前来者为实邪。”滑氏《本义》云：“我生者相，气方实也。居吾之前而来为邪，故曰实邪。”孟夏火旺之时，为木所生，乃木之实邪，应从“胆”为是。再按：上注“并于肾，至春实邪来乘致死。”肾为水脏，水来生木，为肾之实邪，其义正同。
<strong>脉至如华者，令人善恐，不欲坐卧，行立常听，是小肠予不足也，季秋而死。</strong>
脉之浮散，故如华也。心腑小肠虚小，故多恐坐卧不安。心虚耳中如有物声，故恒听。至于季秋，为肺气来乘，遂致于死也。
平按：“如华”《甲乙》作“如舂”。
卷第十六诊候之三
简介
编者按：此卷萧本全佚，今据仁和寺本及盛文堂本补齐，并以今本《素问》、《灵枢》校勘，附校语于各节“编者按”之后。
&nbsp;
虚实脉诊
编者按：自篇首至“则实可活。此其候也”，见《素问•玉机真脏论篇第十九》。自“黄帝问岐伯曰：愿闻虚实之要”至“入虚者，左手闭也”，见《素问•刺志论篇第五十三》。自“黄帝问曰：何谓虚实”至末，见《素问•通评虚实论篇第二十八》。
<strong>黄帝问于岐伯曰：余闻虚实以决死生，愿闻其情。岐伯曰：五实死，五虚死。</strong>
人之所病，五实具有者，不泄当死；所病五虚具有者，不下食当死也。
编者按：《素问》无“问于岐伯”四字。
<strong>黄帝曰：何谓五实五虚？岐伯曰：脉盛，其皮热，腹胀，前后不通，悗瞀，此谓五实。</strong>
人迎、脉口脉大洪盛，一实也；皮肤温热，阳盛，二实也；心腹胀满，三实也；大小便不通，四实也；闷瞀不醒，五实也。悗，音闷；瞀，木候反，低目也。
编者按：“黄帝曰”《素问》作“帝曰”，下同，不再举。《素问》无“其”字。
<strong>脉细，皮寒，气少，泄注利前后，饮食不入，此谓五虚。</strong>
人迎、脉口脉小细，一虚也；皮肤寒冷阳虚，二虚也；心腹少气，三虚也；大小便利，四虚也；饮食不下，五虚也。
编者按：注“脉小”盛文堂本作“脉少”。“五虚也”，仁和寺本无“也”字。
编者按：“注”《素问》无。
<strong>黄帝曰：其时有生者何也？岐伯曰：浆粥入胃，泄注止，则虚者活；</strong>
浆是谷液，为粥止利，具有五虚，粥得入胃，即虚者可生也。
<strong>身汗得后利，则实可活。此其候也。</strong>
服药发汗，或利得通，则实者可活也。
编者按：“则实可活”《素问》作“则实者活”。
<strong>黄帝问岐伯曰：愿闻虚实之要。</strong>
虚实是死生之本，故为要也。
编者按：岐伯二字，《素问》无。
<strong>岐伯对曰：气实形实，气虚形虚，此其常也，反此者病；</strong>
气，谓卫气也；形，身也。
<strong>谷盛气盛，谷虚气虚，此其常也，反此者病；</strong>
食多入胃，曰谷盛也。胃气多，曰气盛也。
<strong>脉实血实，脉虚血虚，此其常也，反此者病。</strong>
脉，谓人迎寸口脉也。血，谓经络血也。
<strong>黄帝曰：如何而反？岐伯曰：气虚身热，此谓反。</strong>
卫气虚者，阴乘必身冷。今气虚，其身更热，故为逆也。
编者按：“此谓反”《素问》“反”后有“也”字。注“逆”字，仁和寺本空一格，盛文堂本作“逆”，据经文，当作“反”。
<strong>谷入气少，此谓反；谷不入气多，此谓反；</strong>
食多入胃者，胃气还多；食不入胃，胃气还少，此为顺也。食多入胃，胃气反少；食不入胃，胃气反多，此为逆也。
编者按：“谷入气少”，《素问》、《甲乙经》作“谷入多而气少”。二“反”字后，《素问》均有“也”字。“谷不入”三字后，《素问》、《甲乙经》有“而”字。二“此谓反”，《甲乙经》均作“曰反”。
<strong>脉盛血少，此谓反；脉少血多，此谓反。</strong>
寸口、人迎脉盛，经络血盛；寸口、人迎脉少，经络血少，此为顺也。寸口、人迎脉盛，而血反少；寸口、人迎脉少，而经络血多，此为逆也。
编者按：二“反”字之后，《素问》均有“也字”。
<strong>气盛身寒者，病得之伤寒。气虚身热者，得之伤暑。</strong>
卫气盛者，其身当热，今反身冷，此以伤寒所致也。卫气虚者，其身当冷，今反热者，此以伤热所致也。
编者按：二“者”字，《素问》无；“病”字，《素问》无。
<strong>谷多而气少者，得之有所脱血，居湿下也。</strong>
多食当噫，胃气多也，而反少者，此为脱血虚劣，安卧处湿，湿伤脾气，故少气也。
编者按：“谷多”《素问》作“谷入多”。
<strong>谷入少，气多者，邪在胃及与肺也。</strong>
食少当胃气少也，而反多者，因胃及肺受于邪气，以为呼吸，故气多也。
编者按：“少”字后《素问》有“而”字。
<strong>脉小血多者，饮中热也。</strong>
寸口、人迎脉小，经络之血当少，今反多者，因伤热饮，故经络血盛也。
编者按：“小”，仁和寺本作“少”。
编者按：“小”《甲乙经》作“少”。
<strong>脉大血少者，脉有风气，水浆不入，此之谓也。</strong>
寸口、人迎脉大，经脉之血应多，今反少者，因脉有邪气，浆水之液不得入脉，故血少也。
编者按：“此之谓也”，《甲乙经》作“此谓反也”。
<strong>夫实者，气入也；夫虚者，气出也。</strong>
以下方刺之法，邪气入中为实也，正气出中为虚也。
编者按：注“正气出中”，“中”字仁和寺本残，玩其所余，非“中”字，待考。
编者按：“夫虚者”，《素问》无“夫”字。
<strong>地实者，热也。地虚者，寒也。</strong>
地者，行于补泻病之处者也。以手扪循，其地热者，所病即实，可行泻也；其地冷者，所病即虚，宜行补也。
编者按：两“地”字，《素问》作“气”。
<strong>入实者，左手开针空；</strong>
左手以针刺入于实，行其泻已，可徐出针，用左手开其针空，令气得出，以为泻也。
编者按：“空”字后，《素问》有“也”字。《甲乙经》“空”作“孔”。
<strong>入虚者，左手闭也。</strong>
右手刺入于虚，行其补已，可疾出针，用左手闭其针空，使气不出，以为补也。
编者按：“左手闭也”，《素问》作“左手闭针空也”，《甲乙经》作“左手闭针孔也”。
<strong>黄帝问曰：何谓虚实？岐伯答曰：邪气盛则实，精气夺则虚。</strong>
风寒暑湿客身，盛满为实，五脏精气夺失为虚也。
编者按：“答曰”《素问》作“对曰”。
<strong>何谓重实？曰：所谓重实者，言大热病，气热脉满，是谓重实。</strong>
伤寒热病，大热曰实。经络盛满，故曰重实也。
编者按：“何”字前，《素问》有“帝曰”二字，下同，不再举；“曰”字前，有“岐伯”二字。“言”《甲乙经》作“内”。又，何谓重实前，《素问》有“帝曰：虚实何如。岐伯曰：气虚者，肺虚也；气逆者，足寒也。非其时则生，当其时则死，余脏皆如此。”三十六字。
<strong>问曰：经络俱实何如？何以治之？答曰：经络皆实，是络急而尺缓也，皆当俱治之，故曰滑则顺，涩则逆。</strong>
脉，寸口阳也，尺脉阴也。脉急寒多也，尺缓热多也。寸口是阳，今反急寒；尺地是阴，今反为热，是为经络皆实，可俱泻之。经络虽实，脉滑气盛为顺，易已；脉涩气少为
逆，难已也。
编者按：“络急”《素问》作“寸脉急”，据杨注“寸口是阳，今反急寒”，当作“寸脉急”。“皆当俱治之”《素问》无“俱”字；“顺”作“从”；“逆”后有“也”字。又按：“何如”，盛文堂本作“如何”，今从仁和寺本。
<strong>夫虚实者，皆从其物类终始，五脏骨肉滑利，可以长久。</strong>
万物之类，虚实终始，皆滑利和调，物得久生也。是以五脏六腑筋脉骨肉柔弱滑利，可以长生，故曰柔弱者，生之徒者也。
编者按：“终始”《素问》无“终”字。“五”字前，《素问》有“故”字。“久”字后《素问》有“也”字。注“徒”字，仁和寺本此字残甚难辨，盛文堂本作“徒”。又，《素问》此节后有“帝曰：络气不足”至“如此者，滑则生，涩则死也”一百六十三字，《甲乙经》无，与《太素》同。
<strong>问曰：寒气暴上，脉满实，如何？答曰：实如滑则生，实如逆则死矣。</strong>
虽实，柔滑可生也。实而寒温涩，死之徒也。
编者按：“脉满实”《素问》作“脉满而实”。二“如”字《素问》作“而”。“矣”字《素问》无。
<strong>问曰：其形尽满何如？答曰：举形尽满者，脉急大坚，尺满而不应也，如是者，顺则生，逆则死。</strong>
举身满闷，曰形尽满也。寸口之脉寒，气盛坚，然尺脉不应其满闷，然手足温者顺疗之易已，故生手足寒者逆，故死也。
编者按：《素问》“举形”《素问》作“其形”。“尺满”作“尺涩”；“顺”作“从”。
<strong>问曰：何谓顺则生，逆则死？答曰：所谓顺者，手足温也；所谓逆者，手足寒也。</strong>
寒气满身，手足冷者，阳气尽，故死；手足温者，阳气在四体，渐来通阳，气和则生。
编者按：二“顺”字，《素问》皆作“从”。
<strong>问曰：乳子而病热，脉悬小者，何如？答曰：手足温则生，寒则死。</strong>
乳子病热，脉应浮滑，而反悬小者，足温气下，故生；足寒气不下，逆者而致死也。
<strong>问曰：乳子中风病热者，喘鸣肩息者，何如？答曰：喘鸣肩息者，脉实大也，缓则生，急则死。</strong>
乳子中风病热，气多血少，得脉缓，热宣泄，故生；得急，为寒不泄，故死也。
编者按：“中风病热者”《素问》作“中风热”。“喘鸣”《甲乙经》作“喘喝”；“脉实大”作“脉急大”。
<strong>问曰：何谓重虚？答曰：脉气虚，尺虚，是谓重虚也。</strong>
寸口脉虚，尺地及脉不虚，故曰重虚也。
编者按：“脉气虚”《素问》作“脉气上虚”。注“不”字，疑是“亦”字之误。
<strong>问曰：何以知之？答曰：所谓气虚者，言无常也。尺虚者，行步恇然也。脉虚者，不象阴也。</strong>
恇，偘方反，怯也。谓行步虚怯然也。重虚者何以知其候也？膻中气虚不足，令人无言志定。诊得尺脉虚者，阴气不足，腰脚有病，故行步不正也。诊得寸口之脉虚，则手太阴肺虚，阴气不足，故曰不象也。
编者按：“何以知之”《素问》作“何以治之”。“恇然也”《素问》无“也”字。
<strong>问曰：如此者何如？答曰：滑则生，涩则死。</strong>
寸口虽不得太阴和脉，而得温滑者生，寒涩者死也。
编者按：“问曰：如此者何如？答曰”，《素问》作“如此者”三字，《甲乙经》同。
<strong>问曰：肠辟便血何如？答曰：身热则死，寒则生。</strong>
血虚阳乘，故死。血未甚虚，其身犹寒，所以得生也。
<strong>问曰：肠辟下白沫何如？答曰：脉沉则生，脉浮则死。</strong>
脉沉，阴气犹在，故生；脉浮，阴尽阳乘，故死也。
<strong>问曰：肠辟下脓血何如？答曰：脉悬绝则死，滑大则生。</strong>
脉悬绝，阳气尽绝也，故死；滑大，气盛犹温也，故生也。
<strong>问曰：肠辟之病，身不热何如？答曰：身不热，脉不悬绝，滑大者曰生，悬涩皆曰死，以脏期之。</strong>
脉不悬绝，阴气犹在；滑大是阳气盛好，故生。其脉悬绝，涩为寒，是为阳绝，以其脏之病次传，为死期也。
编者按：《素问》“之病”作“之属”；“身不热何如”作“身不热，脉不悬绝，何如”；“皆”作“者”。“答曰：身不热，脉不悬绝”《素问》无。
<strong>问曰：癫疾何如？答曰：脉搏大滑，久自已；脉小坚急，死不治。</strong>
大者，气多血少；滑者，气盛微热。以其气盛微热，故久自差。脉小，气血俱少，坚急为寒，是则阳虚阴乘，故死之。
<strong>问曰：癫疾之脉，虚实何如？答曰：虚则可治，实则死。</strong>
癫疾阳盛病也，故阳脉盛而实者，不离于死，阳虚阴和，故可疗也。
<strong>问曰：消瘅虚实何如？答曰：脉实大，病久可治；脉悬小坚，病久不可治，死。</strong>
脉实又气多血少，病虽久，可疗。其脉悬绝，血气俱少，又脉坚病久，不可疗，当死。
编者按：死字《素问》无。
<strong>问曰：虚实何如？答曰：气虚者肺虚也，气逆足寒，非其时则生，当其时则死。余脏皆如是也。</strong>
气虚者，肺气虚也。脉虚，故足寒，寒为气逆也。秋时肺王，肺气虚者为死，余时肺气虚不死。如有肝气虚，肝气逆者，足逆冷当春时肝气王时虚者，为死，非其时为生。如此，余脏以为例也。
编者按：足寒《素问》作者足寒也。
<strong>问曰：脉实满，手足寒，头热，何如？答曰：春秋则生，冬夏则死。</strong>
下则阳虚阴盛，故手足冷也。上则阴虚阳盛，故头热也。春之时阳气未大，秋时阴气未盛，各处其和，故病者遇之得生。夏日阳盛阴格，则头热加病也。冬时阴盛阳闭，手足冷者益甚也。故病遇此时即死也。
杂诊
编者按：自篇首至“阴阳不相应，病名曰关格”，见《素问•脉要精微论篇第十七》。自“诊血脉者，多赤多热”至“手足温，易已也”，见《灵枢•论病诊尺第七十四》。“黄帝问曰：何以知怀子之且生也？岐伯曰：身有病而毋邪脉也。”一段，见《素问•腹中论篇第四十》。自“帝曰：诊得心脉而急”至“病之变化，不可胜数”，见《素问•脉要精微论篇第十七》。自“黄帝曰；有病厥者”至“故肾为腰痛。黄帝曰：善。”见《素问•病能论篇第四十六》。自“厥阴有余病阴痹”至末，见《素问•四时刺逆从论篇第六十四》。
<strong>黄帝问岐伯曰：诊法常以平旦，阴气未动，阳气未散，</strong>
诊法在旦，凡有五要，故须旦以诊色脉。肺气行至手太阴十二经络，所有善恶之气皆集寸口，故曰未动；未入诸阳脉中，故曰未散，此为一也。
编者按：“黄帝问岐伯曰”《素问》作“黄帝问曰：诊法何如？岐伯对曰”。
<strong>饮食未进，</strong>
进饮食已，其气即行，善恶散而难知，故曰未进食，此为二也。
编者按：注“未进食”，据经文应作“食未进”。
<strong>经脉未盛，</strong>
未进饮食，故十二经气未盛，此为三也。
<strong>络脉调均，</strong>
以经未盛，大络亦未盛，故络脉调均，此为四也。
编者按：“均”《素问》作“匀”。注“四”后原衍“之”字，已删①。
①仁和寺本衍“之”字处甚多，均径删之，不再加校注。
<strong>气血未乱，故乃可诊。</strong>
卫气营血相参以行其道，故名为乱。今并未行，即气血未乱，此为五也。平旦有斯五义，故取平旦察色诊脉，易知善恶也。
<strong>有过之脉，切脉动静，</strong>
营卫将诸脉，善恶行手太阴，过寸口，时以手切按其脉动静，即知其善恶也。
<strong>而视精明，察五色，</strong>
视其面部及明堂脏腑分肉精明，天恶五色之别。
编者按：注“天”、“五”二字，仁和寺本残缺不完，据盛文堂本加，此句疑有误，待考。
<strong>观五脏有输余不足，五腑强弱，形之盛衰，</strong>
五腑，谓头、背、腰、膝、髓五腑者也。以此切脉察色，视知五脏气之虚实，五腑气之强弱，及身形盛衰之也。
编者按：“输”字《素问》无，疑衍。五腑《素问》作六腑。
<strong>以此参伍，决死生之分。</strong>
以此平旦切脉察色，知脏腑形气参伍商量，以决人之死生之分之也。
<strong>夫脉者，血之府，</strong>
以下切脉也。谷入于胃，化而为血，行于经脉，以奉生身，故经脉以为血之腑之也。
编者按：《素问》“府”之后有“也”字。
<strong>长则气治，短则气病，</strong>
寸口之中，满九分者为长，八分、七分为短也。
<strong>数则为烦心，</strong>
动疾曰数。
编者按：“为”字《素问》无。
<strong>大则病进，</strong>
洪盛曰大。
<strong>上盛则气高，</strong>
人迎脉不时盛。
<strong>下盛则气胀，</strong>
寸口脉不盛，气胀充也。
<strong>代则气衰，</strong>
久而一至为代。
<strong>滑则气少，</strong>
脉滑利，故气少。
编者按：“滑”《素问》作“细”。
<strong>涩则心痛，</strong>
脉之动难，为涩也。
<strong>浑浑单至如涌泉，病进，</strong>
如涌泉，上冲入手也。
编者按：“单”《素问》作“革”。
<strong>而绝弊弊绰绰，其去如弦绝者，死。</strong>
弊弊绰绰，未详。脉来卒去，比之弦断，此为死候。有本“绝”为“化之”也。
编者按：“而绝弊弊绰绰”《素问》作“而色弊，绵绵”；“者”字《素问》无。
<strong>夫精明五色者，气之华也，</strong>
次察色者也。五行之气变为精华之色，各见于面及明堂部内。明堂，鼻之也。
编者按：注“鼻之”，疑为“鼻上”之误。
<strong>赤欲如以帛裹朱，不欲如赭也；白欲如白璧之泽，不欲如垩也；</strong>[一曰白欲如鹅羽，不欲如盐。①]<strong>黄欲如罗裹雄黄，不欲如黄土也；黑欲如重漆色，不欲如炭也；</strong>[一曰如地苍②。]<strong>青欲如青璧之泽，不欲如蓝青也。</strong>
赭，赤土也。垩，白土，阿洛反。
编者按：此节五“也”字，《素问》均无；“以帛”作“白帛”；“白璧之泽”作“鹅羽”；“垩”作“盐”；“青欲如青璧之泽，不欲如蓝青也”作“青欲如苍璧之泽，不欲如蓝”，此条在“黄欲如”条之后。“如炭也”作“地苍”。“蓝青也”作“蓝”，“青欲如”两句在“不欲如盐”之后。
①此段中两处“[]”为本书编者所加。其中文字似原书抄校者所加，与今本《素问》正同。
②“苍”字原脱，今据《素问》补。
<strong>五色精微象见矣，其寿不久。</strong>
精明五色，微闇象见者，名曰色夭，寿命不久也。
编者按：《素问》“久”字后有“也”字。
<strong>夫精明者，所以视万物，别白黑，审短长。以长为短，以白为黑，是精则衰矣。</strong>
万物精明，则黑白辨矣。若不精明，则黑白不分，是夭色也。
编者按：“是精则”《素问》作“如是则精”。
<strong>五脏者，中之腑也。中盛满，气伤恐，音声如从室中言，是中气之湿也；</strong>
次听声者也。六腑贮于水谷，以为外腑；五脏藏于精神，故为中腑。五脏之气有余盛满，将有惊恐。有伤者，乃是中气得湿，上冲胸嗌，故使声重如室中言也。
编者按：“中之腑也”《素问》作“中之守也”；“中盛满”作“中盛脏满”；“气伤恐”作“气胜伤恐者”。“音”字《素问》无。
<strong>言而微，终日乃复言者，此夺气也；</strong>
言声微小，又不用言者，当是有所夺气，气少故尔也。
<strong>衣被不敛，言语善恶不避亲疏者，此神明之乱也；</strong>
是其阳明之气热盛为病心乱，故其身不知所为，其言不识善恶，以其五神失守故也。
<strong>仓廪所藏，是门户不恶也；</strong>
脾胃之气失守，则仓廪不藏，以其咽口门户不自要约，遂食于身不便之物也。
编者按：“所藏”《素问》作“不藏者”；“恶”作“要”，考杨氏注文，亦当作“要”。
<strong>水泉不止，是膀胱不藏也。</strong>
水泉，小便也。人之小便不能自禁者，以浘胞不能藏约，故遗尿不止也。
编者按：“止”后，《素问》有“者”字。
<strong>得守者生，失守者死。</strong>
如前之病，神明不乱，得守者生；其神明乱，失守者，死也之。
<strong>夫五脏，身之强也。</strong>
五脏藏神，脏神为身主，故是身之强也。
编者按：“脏”后，《素问》有“者”字。
<strong>头者，精明之府也，头惫视深，精将夺矣。</strong>
头为一身之天，天有日月，人之头有二目，五脏之精皆成于目，故人之头为精明腑，所以精明将夺，力极头倾视深，力意视也。惫，蒲介反。
编者按：“也”字，《素问》无。“惫”，《素问》作倾，据杨注，亦当为“倾”。
<strong>背者，胸之腑，背曲肩随，腑将坏矣。</strong>
心肺二输在上，当背太阳，故背为胸府。背曲肩随而乘胸臆，将坏也之。
编者按：“胸”字后，《素问》有“中”字。
<strong>腰者，肾之腑，转摇不能，肾将惫矣。</strong>
肾在腰脊之中，故腰不随，肾将惫矣。惫，病也。
<strong>膝者，筋之腑，屈伸不能，行则偻跗，筋将惫矣。</strong>
身之大筋，聚结于膝，膝之屈伸不能，行则曲腰身跗，皆是膝筋急缓，故知筋将病也。
编者按：“跗”《素问》作“附”。
<strong>髓者，骨之腑也，不能久立，行则振掉标，骨将惫。</strong>
髓为骨液，髓高则胫疼不能久立，行则掉标战动，即知骨将病矣。
编者按：“髓者，骨之腑”《素问》作“骨者，髓之腑”，当以《素问》为正。“标”字《素问》无，当作衍文。
<strong>得强则生，失强则死。</strong>
摄养前之五腑，得身强者为生，失者为死也。
<strong>岐伯曰：反四时者，有余为精，不足为消。</strong>
上黄帝将问自说其义周备，故岐伯言强之得失，所以人虽失强，反于四时，得有余者，则五脏精胜为生；人之失强，得不足者，则五脏消损为死。
<strong>应大过，不足为精，有余为消。</strong>
寸口、人迎相过一倍以上，为应大过也。大过得气不足，则五脏精胜，气过有余则热，故五脏消损之也。
编者按：此段《素问》作“应太过，不足为精；应不足，有余为消。”
<strong>阴阳不相应，病名曰关格。</strong>
人迎寸口四倍以上，曰阴阳不相应，不相应者，阳气外格，阴气内关之病也。
<strong>诊血脉者，多赤多热，多青多痛，多黑为久痹，多赤、多黑、多青皆见，寒热也。身痛面色微黄，齿垢黄，爪甲上黄，黄瘅。</strong>
血脉者，络脉也。瘅，音丹，内黄病也。
编者按：“多痛”，仁和寺本、盛文堂本均作“痛多”，今据《灵枢》改。“皆见”后《灵枢》有“者”字。“寒热也”，“也”字《灵枢》无。“黄瘅”《灵枢》作“黄疸也”。
<strong>诊目痛，赤脉从上下者，太阳病；</strong>
足太阳经从目内眦上额，故有赤脉从上下贯瞳子者，太阳之络令人目痛，当疗太阳。
<strong>从下上者，阳明病；</strong>
手足阳明之经并从鼻至目内眦，故有赤脉从下上者，阳明之络令目有痛，当疗阳明之也。
<strong>从外走内者，少阳病。</strong>
手足少阳经皆从目外来去于目兑眦，走于目内，故有赤脉从外入目者，少阳之络令目有痛，当疗少阳。
<strong>诊寒热，赤脉从上下至瞳子，见一脉，一岁死；见一脉半，一岁半死；见二脉，二岁死；见二脉半，二岁半死；见三脉，三岁死。</strong>
赤脉从上下者，太阳之络也。太阳络脉从上下至瞳子三脉，一时至者，至三年死，乃至唯见一脉至，一年死者。三阳者，太阳也。太阳之气最大，故独见者至一年死。二阳者，阳明也，至阳明有二络见，其气不大，故二年死。一阳者，少阳也，至少阳有三络见，其阳气少，故得三年死也。
编者按：“从上下”，《灵枢》无“从”字。
<strong>诊龋齿痛，按其阳明之脉来，有过者独热，在左左热，在右右热，在上上热，在下下热。</strong>
手阳明脉从左右手指上行，入下齿中，上至于鼻；足阳明脉从鼻下行，入上齿中，下
至左右足指。手足二阳明脉有病，经所部过时独热者，二脉一箱独偏热也。手足阳明独热，在左箱者，即左箱热也；独热在右箱者，即右箱热也；得手阳明脉热，即知下齿龋也。足阳明左右得热，准手阳明可知，然得足阳明热即知上齿龋也。独热在头、在左为上；在足、在右为下。准手则足之左右可知。龋者，上下牙齿肿痛，或出脓血，此皆因热风气所致，故得热为候也。处此正经两箱俱诊阳明，即太阴两手俱有，如何脾肺独出于右？理必不然也。
编者按：“阳明之脉来”《灵枢》作“阳之来”。
<strong>婴儿病，其头毛皆逆上者，必死，</strong>
肾主于血，肾腑足太阳脉上头以荣头毛，婴儿血衰将死，故头毛逆上也。
<strong>耳间青脉起者瘛痛，</strong>
耳间青脉，足少阳胆脉也。婴儿无病则络陷，有病则起。起者，瘛痛之候也。
编者按：“瘛”《灵枢》作“掣”。
<strong>大便赤青辨食泄小者，手足寒，难已；飡泄，脉小，手足温，易已也。</strong>
婴儿大便所出青赤辨异者，名曰飡泄。飡①，音孙。脉小手足冷者，飡泄难已；脉小为顺，手足温，阳气荣四末，故易已也。
编者按：“赤青辨食泄小者”《灵枢》作“赤瓣飧泄脉小者”。“食”字，据杨注当为“飡”之误。
①“飡”字音“餐”，杨注“音孙”，当为“飧”字传写之误。
<strong>黄帝问曰：何以知怀子之且生也？岐伯曰：身有病而毋邪脉也。</strong>
以子在身，故虽病，其病之气不至于脉，故无邪脉也。
编者按：“黄帝问曰”《素问》作“帝曰：善”。“毋”《素问》作“无”，盛文堂本亦作“无”。
<strong>黄帝问岐伯曰：诊得心脉而急，此为何病？病形何如？答曰：病名心疝，少腹当有形。曰：何以言之？曰：心为牡脏，小肠为之使，故曰少腹当有形。黄帝曰：善。</strong>
诊得心脉，心为阳也，急为寒也，寒气在心太阳小肠，故少腹有形。形，疝积者也。
编者按：“黄帝问岐伯曰”《素问》作“帝曰”。前“当有形”之后，《素问》有“也”字。“答曰”作“岐伯曰”；“何”字前一“曰”字作“帝曰”；“心”字前一“曰”作“岐伯曰”。“故曰少腹当有形”后，《素问》有“也”字。“黄帝曰：善”四字，《素问》无。
<strong>黄帝曰：诊得胃脉，疝形何如？岐伯曰：胃脉实则胀，虚则泄。</strong>
胃脉软弱为平，今得胃气实脉，即知胃中胀满。若得胃气虚脉，即知泄利。胃虚，故脉虚也。
编者按：“疝”《素问》作“病”，据文义，当作“病”字。
<strong>曰：病成而变，何如？</strong>
人病成极，变为他病，未知变作何病之也。
编者按：“何如”《素问》作“何谓”。
<strong>曰：风成为寒热，</strong>
风病在中成极，变为诸寒热病也。
<strong>瘅成为消中，</strong>
瘅，脾胃热也。脾胃内热，日久变为消中。消中，汤饮内消病也。
<strong>厥成为癫疾，</strong>
阳明热厥成极，上实下虚，变为癫疾也。
编者按：“癫”《素问》作“巅”。
<strong>久风为飡泄，</strong>
春伤于风，在肠胃之间，日久变为泄利之病。
编者按：“飡”《素问》作“飧”。
<strong>贼风成为疠，</strong>
贼风入腠，不泄成极，变为疠，亦之谓大疾，眉落鼻柱等坏之也。
编者按：“之谓”，疑倒。
编者按：“贼”《素问》作“脉”。
<strong>病之变化，不可胜数。</strong>
夫病变为他疾，有斯五种，若随心随物，曼衍多端，不可胜数。但可以智量处，调之取中，纵医方千卷，未足以为当之也。
<strong>黄帝曰：有病厥者，诊右脉沉，左脉不然，病主安在？岐伯曰：冬诊之，右脉固当沉紧，此应四时，</strong>
厥，寒厥也。左手不得沉紧，得浮迟，故曰不然也。冬，阴也。右手亦阴也。沉紧亦阴也。冬时右手得沉紧之脉，固当顺四时也。
编者按：“右脉沉”之后，《素问》有“而紧”二字；“左脉不然”作“左脉浮而迟不然”；
<strong>左浮而迟，此逆四时。在左当主病诊在肾，颇在肺，当腰痛。</strong>
左，阳也。浮，肺脉也。冬时得左手肺脉，虚邪来乘，故肾病腰痛，颇在于肺，此即是左手有肺脉之也。
编者按：“左浮”《素问》作“左脉浮”；“诊”字《素问》无；“在肺”前有“关”字；“痛”后有“也”字。
<strong>曰：何以言之？曰：少阴脉贯肾上胃肓，络肺，今得肺脉，肾为之病，故肾为腰痛。黄帝曰：善。</strong>
肾脉足少阴从肾上膈入肺中，故冬时左手得肺脉，肾为腰痛也。
编者按：“上胃肓”《素问》无；“腰痛”后有“之病也”三字。
<strong>厥阴有余病阴痹，</strong>
足厥阴，肝脉也。脉循股阴入毛中，环阴器，上抵少腹，故脉气有余者，是其阴气盛，故为阴痹者，谓阴器中寒而痛。
<strong>不足病生热痹，</strong>
厥阴脉气虚者，少阳来乘阴器，中热而痛也。痹，痛之也。
<strong>滑则狐疝风，</strong>
厥阴脉气滑者，阳气盛，微热，以其气盛微热，乘阴，故为狐疝风也。风，气也。狐夜不得尿，日出方得。人之所病与狐同，故曰狐疝。一曰孤疝，谓三焦孤腑为疝，故曰孤疝也。
编者按：“则”字后《素问》有“病”字。
<strong>涩则病少腹积厥气也。</strong>
涩，多血少气，微寒。以其厥阴多血少气，在寒，故少腹中血积，厥气也。
编者按：“积厥气也”《素问》作“积气”二字。
<strong>少阴有余病皮痹，隐轸，</strong>
少阴，足少阴肾脉也。从足涌泉上贯肝，入归中。肺主皮毛，故少阴阴气有余，病于皮痹。又病在皮中，隐轸皮起，风疾也。
<strong>不足病肾痹，</strong>
少阴之肺虚，受寒湿之气入肾，故为肾痹也。
编者按：“肾”，《素问》作“肺”。
<strong>滑则病肾风疝，</strong>
少阴气虚，太阳气乘，微热，故为肾风疝痛也。
编者按：“肾”《素问》作“肺”。
<strong>涩则病积溲血。</strong>
气少微寒，为血多，为血积，盛而浘血。
<strong>太阴有余则病肉痹，寒中，</strong>
足太阴，脾脉也，主肉，故太阴盛，以为肉痹寒中也。
编者按：“则”字，《素问》无。
<strong>不足病脾痹，</strong>
太阴不足，即脾虚受邪，故为脾痹也。
<strong>滑则病脾风疝，</strong>
得足太阴脉滑，则是脾虚，阳明气乘，故脾病风疝之也。
<strong>涩则病积，心腹时胀满。</strong>
得太阴脉涩，即少气微寒多血，故为血积；太阴脉注心中，心腹时胀满也。
编者按：“胀”字，《素问》无。
<strong>阳明有余病脉痹，身时热，</strong>
胃足阳明脉正别上至脾，入腹里属胃，散而之脾，上通于心，故阳明有余不足，心有病也。心主于脉，是以阳明有余为脉痹，身时之热者也。
<strong>不足病心痹，</strong>
阳明气虚不足，太阴乘，故为心痹。
<strong>滑则病心风疝，</strong>
阳明气盛微热，故心病风疝也。
<strong>涩则病积时善惊。</strong>
阳明气虚阴乘，微寒血多为积，积气时上冲心，故喜惊之也。
<strong>太阴有余病骨痹身重，</strong>
足太阳，膀胱脉也。足太阳脉气有余，盛乘于少阴，少阴主骨，今少阴病，名曰骨痹，寒湿在骨，故身重之也。
编者按：“太阴”，据杨注应作“太阴”。
<strong>不足病肾痹，</strong>
太阳虚而不足，则少阴肾气使盛，故为肾痹。
<strong>滑则病肾风疝，</strong>
太阳脉滑，则阳盛微热乘肾，肾病风疝之。
<strong>涩则病积善时癫疾。</strong>
诊得太阳脉涩，则少气微寒多血，下为血积也。善积气，时上冲头，则为癫疾之也。
编者按：“癫疾”《素问》作“巅疾”。
<strong>少阳有余病筋痹胁满，</strong>
足少阳，胆脉也。肝主筋也，足少阳盛阴病，故为筋痹。肝病，胁满也。
<strong>不足病肝痹，</strong>
阳虚阴盛，故为肝痹也。
<strong>滑则病肝风疝，</strong>
得少阳滑者，则少阳气盛，微热乘肝，故肝病风疝也。
<strong>涩则病积时筋急目痛。</strong>
得少阳脉涩，少阳气少，微寒多血，为积也。足少阳脉起目兑眦，故脉寒筋急目痛也。
脉论
编者按：自篇首至“期在盛水也”，见《素问•阴阳类论篇第七十九》。自“黄帝坐明堂，召雷公问曰”至“合之五行”，见《素问•着至教论篇第七十五》。自“黄帝燕坐，召雷公而问之曰”至“是谓至道”，见《素问•示从容论篇第七十六》。自“问曰：人之居处动静勇怯”至“末”，见《素问•经脉别论篇第二十一》。
<strong>孟春始至，黄帝燕坐，临观八极，始正风八之气，而问雷公曰：阴阳之类，经脉之道，五中所主，何脏最贵？</strong>
八极，即八方也。八方之风，即八风也。夫天为阳也，地为阴也，人为和。阴而无其阳，衰杀无已；阳无其阴，生长不止。生长不止则伤于阴，阴伤则阴灾起矣。衰杀不已，则伤于阳，阳伤则祸生矣。故须圣人在人在天地间和阴阳气，令万物生也。和，气之也。道谓先修身为德，则阴阳气和，阴阳气和则八节风调，八节风调正则八虚风正，于是疵疠不起，嘉祥竞集。此不和，所以然而然亦也。故黄帝问身之经脉贵贱，依之调摄，修德于身，以正八风之气，斯是广成所问之道也。
编者按：“始正风八之气”《素问》作“正八风之气”。
<strong>雷公曰：春甲乙青，中主肝，治七十二日，是脉之主时，臣以其道最贵。</strong>
雷公以肝主春，甲乙万物之始，故五脏脉中，谓肝脏脉为贵。
编者按：“雷公”后，《素问》有“对”字；“其道”作“其脏”。
<strong>黄帝曰：却念上下经，阴阳从容，子所言贵，最其下也。雷公致斋七日，复侍坐。</strong>
三阴三阳，五脏终始之总，此最为贵。肝脉主时，为下。故雷公自以为未通，致斋得诏之也。
编者按：“黄帝曰”《素问》作“帝曰”，下同，不再举。“复”字前，《素问》有“旦”字。
<strong>黄帝曰：三阳为经，</strong>
三阳，足太阳也，膀胱脉也。足太阳从二目内眦上顶，分为四道，下①项并正、别脉，上下六道，以行于背与身，为经也。以是诸阳之主，故得总名也。
①“下”，盛文堂本作“不”，仁和寺本亦作“不”，旁注一“下”字，当为校者所改，今从之。
<strong>二阳为维，</strong>
二阳，足阳明脉也。以是二阳之总，故得名也。足阳明脉，胃者脉也，为经络海，从鼻而起下咽，分为四道，并正别脉六道上下行腹，纲维于身，故曰为维也。
编者按：“维”字，仁和寺本、盛文堂本均作“经”，据《素问》及杨注“故曰为维也”，当作“维”。
<strong>一阳游部，</strong>
一阳，足少阳胆脉者也。足少阳脉以是少阳，故曰一阳。游部有三部：头法于天，以为上部；腰下法地，以为下部；腰中法人，以为中部。此一少阳起目外眦，络头分为四道，下缺盆，并正别脉上下，主经营一节流气三部，故曰游部也。
编者按：“阳”字后，《素问》有“为”字。注“此一少阳”，“少”字疑衍。
<strong>此知五脏终始。</strong>
此三阳脉起于五脏，终于五脏，故知此脉者，知五脏终始之也。
<strong>三阳为表，二阴为里，一阴至绝，作明晦却具合以政其理。</strong>
三阳，太阳也，太阳在外故也，为表也。二阴，少阴也，少阴居中，故为里也。一阴，厥阴也，厥阴脉至十二经脉绝环之终，寸口、人迎亦然，故曰至绝。如此三阳三阴之脉见于寸口、人迎表里，作日夜之变，却审委具共相合会，以政身之理之也。
编者按：“明晦”《素问》作“朔晦”。“政”《素问》作“正”，仁和寺本作“政”，盛文堂本误作“攻”。
<strong>雷公曰：受业未能明也。</strong>
雷公自申不通之意。
编者按：也字《素问》无。
<strong>黄帝曰：所谓三阳者，太阳为经，三阳脉至手太阴而弦，浮而不沉，决以度，察以心，合之阴阳之论。</strong>
太阳总于三阳之气，卫气将来，至手太阴寸口，中见供太以长，是太阳平也。今至寸口弦浮不沉，此为病也。如此商量，可决之以度数，察之以心神也。
编者按：“而弦，浮”《素问》作“弦浮”。
<strong>所谓二阳者，阳明，至手太阴，弦而沉急不鼓，炅至以病皆死。</strong>
炅，音桂，兒②也。此经热也，阳明之气总于二阳也。阳明脉至于寸口，见时浮太而短，是其阳明平也。今至寸口弦而沉急不鼓，是阴击阳，又为热病，热至故为阳明、太阳之病，皆死也。
编者按：阳明后，《素问》有也字。
②“兒”，疑为“见”字之误。考《说文》“炅，见也，从火、日。”乃形近而误也。
<strong>一阳者，少阳也，至手太阴，上连人迎，弦急悬不绝，此少阳之病也，专阴则死。</strong>
阳气始生，故曰少阳。少阳脉至寸口，乍疏乍数，乍长乍短，平也。今见手太阴寸口并及喉侧胃脉人迎二处之脉，并弦急悬微不断绝，是为少阳之病也。若弦急实，专阴无阳，悬而绝者死也。
<strong>三阴者，此六经之所主也，</strong>
三阴，太阴也。六经谓太阴、少阴、厥阴之脉。手足两箱合，有六经脉也。此六经脉总以太阴为主，太阴有二，足太阴受于胃气，与五脏六腑以为资粮。手太阴主五脏六腑之气，故曰六经所主也。
编者按：也字，《素问》无。
<strong>交于太阴，伏鼓不浮，上空志心。</strong>
交，会也。三阴六经之脉，脉皆会于手太阴寸口也。肺气手太阴脉寸口见时浮涩，此为平也。今见寸口伏鼓不浮，是失其常也。肾脉足少阴，贯脊属骨③，络膀胱，从肾贯肝上鬲入肺中，从肺出肺①心，肺气下入肾，志上入心，神之空也。
编者按：注“失”字，原作“夫”，盖传写之误，今据文义改。
③“骨”，疑“肾”字之误。
①“肺”，疑“络”字之误。
<strong>二阴至脉，其气归膀胱，外连脾胃脾。</strong>
二阴，少阴也。少阴上入于肺，下合膀胱之腑也。外连脾胃者，脾胃为脏腑之海，主出津液，以资少阴。少阴在内，外与脾胃脏腑相之者也。
编者按：“脉”字，《素问》作“肺”。“胃脾”《素问》作“脾胃”。注“相之”，据经文疑为“相连”之误。
<strong>一阴独至，绝气浮不鼓，勾而滑。</strong>
一阴，厥阴也。厥阴之脉，不兼余脉，故为独也。在寸口亦至绝，虽浮动，不鼓盛也。勾实，邪来乘也。滑者，气盛而微热之也。
编者按：“绝”字前《素问》有“经”字。“勾”《素问》作“钩”。
<strong>此六脉者，乍阳乍阴，六属相并，缪通其五脏，而合于阴阳，</strong>
五脏六腑，三阴三阳，气之盛衰，故见寸口则乍阴乍阳也。缪，牙[邪]也。脏脉别走入腑，腑脉别走入脏，皆交相属，可通脏腑，合阴阳之也。
编者按：“乍阳乍阴”《素问》作“乍阴乍阳”；“六属”作“交属”。“其”、“合”二字，《素问》无。
<strong>先至为主，后至为客。</strong>
阴阳之脉见寸口时，先至为主，后至为客也。假令先得肝脉，肝脉为主，后有余脉来乘，即为客也。
<strong>雷公曰：臣悉书，尝受传经脉，诵得从容之道，以合从容之道，②不知次第阴阳，不知雌雄。</strong>
三阴三阳，经脉容从之道，悉书以读之，未知阳造物次第，及雄雌之别也。从容，审理也。雷公自谓得审理之经，行之合理身之理也。
编者按：“书”《素问》作“尽意”；“诵”作“颂”；无后“之道”二字；无“次第”二字。注“阳造物”，疑为“阴阳造物”之误。
②“之道”二字后，仁和寺本、盛文堂本均衍“以合从容”四字，今据《素问》删。
<strong>黄帝曰：三阳为父，</strong>
三阳，太阳也。太阳阳脉在背，管五脏六腑气输，以生身，尊比之于天，故为父也。
<strong>二阳为卫，</strong>
二阳，阳明也。阳明脉在腹，经络于身，故为卫。
<strong>一阳为纪。</strong>
一阳，少阳也。少阳之脉在身两侧，经营百节，纲纪于身，故为纪者之。
<strong>三阴为母，</strong>
三阴，太阴也。太阴脉气，内资脏腑以生身，尊比之内地，故为母也。
编者按：“三阴”，仁和寺本误作“三阳”，盛文堂本及《素问》、《甲乙经》均作“三阳”。注“母”字前，仁和寺本衍一“之”字，盛文堂本误“之”为重复号，故作“母母”，今皆不取。
<strong>二阴为雌，</strong>
二阴，少阴也。少阴既非其长，又非其下，在内居中，故为雌也。
<strong>一阴独使。</strong>
一阴，厥阴也。厥阴之脉，唯一独行，故曰独使也。
编者按：“阴”字后，《素问》有“为”字。
<strong>是二阳一阴，阳明主病，不脉一阴，耎而动，九窍皆沉。</strong>
耎当动义，蠕动，轻动。二阳，阳明也。一阴，厥阴也。是阳明、厥阴二脉至者，即阳明为病，以阳明不胜厥阴，以厥阴蠕动胜阳，故九窍沉塞不利也。
编者按：是字《素问》无。“二阳一阴”，仁和寺本误作“二阴一阴”，今从盛文堂本。“不脉一阴”，“脉”字《素问》作“胜”。
<strong>三阳一阴，太阳胜，一阴不能止，内乱五脏，外为惊骇。</strong>
三阳，太阳也。一阴，厥阴也。诊得太阳、厥阴之脉，是为外阳胜阴，阴气内虚，厥阴不能止阳，则阳乘于内，五脏气乱，外阳复发盛，为惊骇之病之。
<strong>二阴一阳，病在肺，少阴沉，胜肺伤脾，故外伤四肢。</strong>
二阴，少阴也。一阳，少阳也。少阴气盛，少阳气微，少阴脉气上乘于肺，傍及于脾，故使四肢不用也。
编者按：“一阳”《素问》作“二阳”；“少阴沉”作“少阴脉沉”；无“故”字。
<strong>二阴二阳，皆交至，病在肾，骂詈妄行，癫疾为狂阴。</strong>
二阴，少阴也。二阳，阳明也。少阴、阳明俱至交会，则阴虚阳胜，遂发为狂，骂詈驰走。若上实，则为癫疾倒仆也。
编者按：“癫疾为狂阴”《素问》作“巅疾为狂”。注“少阴、阳明”，“少”字仁和寺本、盛文堂本均脱，谨据文义补。
<strong>二阴一阳，病出于肾，阳气客游于心管，下空窍，堤闭塞不通，四肢别离。</strong>
二阴，少阴也。一阳，少阳也。诊得少阴、少阳二脉，是为阴实为病，故曰出肾也。足少阳正别之脉，上肝贯心，故少阳客于心管之下，阳实为病，故心管下空窍，皆悉堤障闭塞，不通利也。心管，心系也。心腑手太阳之脉络心，循咽抵胃，胃主四肢，故不通为四肢之病也。手足各不用，不相得，故曰别离之也。
编者按：“阳气”《素问》作“阴气”；“管”作“脘”。
<strong>一阴一阳代绝，此阴气至心，上下无常，出入不知，喉嗌干燥，病在土脾。</strong>
一阴，厥阴也。一阳，少阳也。厥阴肝脉也。少阳，胆脉也。少阳之脉上肝贯心，诊得二脉，更代上绝，阴脉盛时，乘阳至心，从心更代，上下无常不可定，其阳出阴入，故曰出入不知也。厥阴上抵少腹，侠胃上贯膈，布胁肋，循喉咙，故其病喉嗌干燥，病在于脾。脾胃同气也。厥阴之气连土脾胃之也。
编者按：“侠胃”，盛文堂本作“使胃”，今从仁和寺本。
<strong>二阳三阴，至阴皆在，阴不过阳，阳气不能止阴，阴阳并绝，浮为血瘕，沉为脓胕。</strong>
二阳，阳明也。三阴，太阴也。至阴，脾也。足阳明络脾，故与太阴皆在阴也。其阴不能过，入出土阳，阳复不能过土阴，是为阴阳隔绝，阳脉独浮，故结为血瘕，阴脉独沉结，以为脓胕，扶反，义当腐坏。
编者按：注“扶”字上，仁和寺本、盛文堂本均无空，据文义当缺一字。“坏”字后，仁和寺本衍一“之”字，今删。盛文堂本作“坏坏”二字，盖误以“之”字为重复号。
<strong>阴阳皆壮，以下至阴，</strong>
太阴、阳明皆盛，以下入脾为病。
编者按：“以下至阴”《素问》作“下至阴阳”。
<strong>阴阳之解，上合昭昭，下合冥冥，诊决死生之期，遂次合岁年。</strong>
如前经脉阴阳论解，解道言其生也。上合昭昭，阳之明也，语其死也。下合冥冥，阴之闇也。如此许诊决死生，不失其候，遂得次第各合日月岁年之期之也。
编者按：“阴阳之解”四字，《素问》无。“遂次合岁年”《素问》作“遂合岁首”；“合”字盛文堂本误作“含”，今从仁和寺本作“合”。
<strong>雷公曰：请问短期。黄帝不应。雷公复问。黄帝曰：在经论中。</strong>
指在此经论短期中者也。
<strong>雷公曰：请问短期。</strong>
请问短期之论。
编者按：“问”《素问》作“闻”。
<strong>黄帝曰：冬三月之病，病合土阳者，至春正月脉有死征，皆归出春。</strong>
冬，阴也。时有病，有阳气来乘，至正月少阳王时，阴气将尽，故脉有死征，其①死冬三月，病皆归出②春，春时出王万物，故曰出春也。
编者按：“土”字，《素问》作“于”。
①“征，死”二字，仁和寺本、盛文堂本均作“死征”。今据文义改。
②“出”字，仁和寺本残，上余一“大”字，下剩一横笔，不知为何字。盛文堂本作“出”，似有误。
<strong>冬三月之病，病在理已尽，草与柳叶皆杀，阴阳皆绝，期在孟春。</strong>
理，中也。冬时阳气在肉，冬之阴气为阳所伤，已尽在草柳叶，火时反而死。若阴阳隔绝，正月时死之者也。
编者按：“病”字，《素问》不重。“阴阳”二字前，《素问》有“春”字。
<strong>春三月之病，阳病日杀，阴阳皆绝，期在干草。</strong>
春为阳也，春阳气王，今阳病者，是阳衰，故死也。若阴阳隔绝，不相得者，至土季秋金气王时，被克而死之也。
编者按：“阳病日杀”《素问》作“曰阳杀”；“干草”作“草干”。
<strong>夏三月之病，病至阴，不过十日，阴阳交，期在溓水。</strong>
夏，阳也。至阴，脾也。夏阳脾病为阳所扰，故不过脾之成数十日而死。若阴阳交击，期在溓水，廉检反，水静也。七月，水生时之也。
编者按：“病”字，《素问》不重。注“扰”字，仁和寺本、盛文堂本均作“优”，据文义当为“扰”字。
<strong>秋三月之病，三阳俱起，不治自已。阴阳交合者立，立不能坐，坐不得起。三阳独至，期在石水。</strong>
三阳，太阳、阳明、少阳也。秋三月病，诊得三阳之脉同时而起，是阳向衰，少阴虽病，不疗自已。若阴阳交争，一上下，故立不能坐，坐不能起也。若三阳之脉各别独至者，阳不胜阴，故至十月水冻时死也。寒甚水冻如石，故曰石水也。
编者按：“立”字，《素问》不重。注“争”字，盛文堂本误作“事”，今从仁和寺本。“坐不能起也”，仁和寺本“坐”字脱，今据盛文堂本补。
<strong>二阴独至，期在盛水也。</strong>
二阴，少阴也。少阴独至，则阴不胜阳，故至春月水解，水盛时死之也。
编者按：也字《素问》无。
<strong>黄帝坐明堂，召雷公问曰：子知医之道乎？诵而颇能别，别而未能明，明而未能章，足以治群僚，不足至侯主。</strong>
明堂，天子所居室也。习道有五：一诵、二解、三别、四明、五章。子能诵之，未能解别，且可行之士、群僚，不可之进尊贵。
编者按：“问”字前，《素问》有“而”字。“诵”字前，有“雷公对曰”四字。二“别”字，均作“解”；“章”作“彰”；“主”作“王”。
<strong>星与日月光，以章经术，后世益明，上通神农，若著至教，拟于二皇。</strong>
树，立也。雷公所愿，立天之道，以章经术，益明后代，上通神农至教，拟于古之伏羲、神农二皇大道也。疑，当为拟者也。
编者按：“星”字之前，《素问》有“愿得受树天之度，四时阴阳合之，别”十五字。考杨注“树，立也。雷公所愿，立天之道”等语，仁和寺本、盛文堂本均有脱文，断非《太素》原文即如此也；“星”后有“辰”字；“章”作“彰”；无“若”字；“拟”作“疑”，据杨注，《太素》原文“拟”字当亦作“疑”。
<strong>黄帝曰：善。无失此阴阳、表里、上下、雌雄输应也，</strong>
试令至诚。
编者按：“黄帝”《素问》作“帝”，下同，不再举。“输”字前《素问》有“相”字。
<strong>而道上知天文，下知地理，中知人事，可以长久，</strong>
言其所教合道，行之长生久视也。
<strong>以教众庶，亦不疑殆，医道论篇，可传后世，可以为宝。</strong>
诚令至传宝也。
<strong>雷公曰：请受道，讽诵用解。黄帝曰：子不闻《阴阳传》乎？曰：不知。曰：夫三阳，太阳为叶，上下无常，合而病至，偏周阴阳。</strong>
三阳，太阳也。诸阳之行，从头至足，若上下行，不能依度数，合而为病，则内伤五脏，外害六腑，无所不周也。
编者按：“太阳为叶”《素问》作“天为叶”；“偏周”作“偏害”。
<strong>雷公问曰：三阳莫当，请闻其解。</strong>
莫当，言其力太。
编者按：“问”字《素问》无。注“太”字，疑“大”之误。
<strong>黄帝曰：三阳独至者，是三阳并至，并至如风雨，上为癫疾，下为漏病。亦无期，内毋正，不正中经纪，诊毋上下，以书别。</strong>
三阳独至，谓太阳独至也。太阳独至，即太阳、阳明、少阳并于太阳，以太阳为首而至，故曰并至也。阳气好升，上走于头，如风雨暴疾，上盛下虚。上盛，故为癫疾；下虚，发为漏病，谓膀胱漏泄，大小便数，不禁守也。
编者按：“癫”《素问》作“巅”；“亦”作“外”；二“毋”字均作“无”；“不正中”作“不中”。
<strong>雷公曰：臣治疏，脱意而已。黄帝曰：三阳者，至阳也。积并则为惊，病起而如风，至如礔砺，九窍皆塞，阳气傍洫，干嗌喉塞。</strong>
太阴之极，以为至阴；太阳之极，以为至阳也。太阳与阳明、少阳为总。若别用，则无病；若并聚总用，则阳气盛，故为惊也。惊狂起速，故如风也；病作甚重，如礔砺也。阳气热盛，傍洫上下，则九窍不通，嗌干喉塞也。洫，溢也。
编者按：“”《素问》作“愈”；“脱”作“说”；“而如风”作“疾风”；“傍洫”作“滂溢”。
<strong>并于阴，则上下无常，薄为肠辟。</strong>
阴，谓脾肾阳盛并于脾肾，则肠胃中气上下无常。若盛气停薄肠胃之中，发为肠辟，肠辟下利脓血，是伤寒热者也。
编者按：“辟”《素问》作“澼”。
<strong>此谓二阳直心，坐不得起，卧者身全，二阳之病也。</strong>
二阳，阳明也。阳明正别之脉属胃散脾，上通于心，故曰直心。阳明脉，胃也。脾胃生病，四肢不用，坐卧身重，即阳明之病也。
编者按：两“二阳”《素问》均作“三阳”；“身”前有“便”字；“病”后无“也”字。
<strong>且以知天下，可以别阴阳，应四时，合之五行。</strong>
上雷公请愿受树天度，四时阴阳，今已为子具言之耳。
编者按：“可以”《素问》作“何以”。注“度”字前，疑脱“之”字。
<strong>黄帝燕坐，召雷公而问之曰：汝受术诵书，善能览观杂学，及于比类，通合道理，为余言子所长。</strong>
帝令雷公言己所长。
编者按：“善”《素问》作“若”。
<strong>五脏六腑，胆胃大肠脾胞脑髓涕唾，哭泣悲哀，水所从行。此皆人之所生，治之过失也，子务明之，不以十全，即不能知，为世所怨。</strong>
脾胃糟粕，入于小肠，小肠盛受即是脾之胞也。并脑髓，此众人有为六腑。并涕唾泣，诸津液等，众人莫不以此为生也。其理生失者，子乃欲明理生之术，使病者十全而不能明，必为天下人所怨也。
编者按：“大肠”《素问》作“大小肠”；“胞”字后，有“膀胱”二字；“过失也”，无“也”字；“不以十全”作“可以十全”。注“失者”前，仁和寺本缺一字，盛文堂本不缺。“涕唾泣”，仁和寺本、盛文堂本均作“泣唾泣”，显系传写之误，今据经文之义改。
<strong>雷公曰：臣请诵《脉经•上下篇》甚众多，别异比类，由未能以十全也，安足以别明之？</strong>
臣之所诵《脉经》，比类甚众多，疗疾病犹未能病十全十，又安能调人未病之病，以为开明乎也。
编者按：“众多”后，《素问》有“矣”字；“由”作“犹”；“全”后无“也”字；“安”前有“又”字。
<strong>黄帝曰：子试别通五脏之过，六腑之所不和，针石之败，毒药所宜，汤液滋味，具言其状，悉言以对，请问不知。</strong>
试至，审也。过，不知五脏之失也。五脏、六腑、针石、毒药、汤液、滋味，子所不通者，可具言其状，当悉为言对，子所不知也。
编者按：黄帝《素问》作帝，下同，不再举。试别《素问》作别试。注“试”，盛文堂本误作“诚”，今从仁和寺本。“至”，疑为“者”字之误。
<strong>雷公问曰：肝虚、肾虚、脾虚，皆令人体重烦悗，当投毒药刺灸砭石汤液，或已或不已，愿闻其解。</strong>
此三阴脏，其脉从足上行，太阴、少阴上至于口，厥阴上至头顶。所以此三阴脉虚，多参居为病，故令体重烦悗。疗之有差，请闻其解也。悗，音闷也。
编者按：“问”字，《素问》无；“悗”作“冤”。
<strong>黄帝曰：公何年之长而问之少也？余真问以自谬也。吾问子窈冥，子言《上、下篇》以对，何也？</strong>
子之年长，所问须高，今问卑少，是所怪也。余真问子脉之浮沉窈冥之道，子以《上、下篇》中三脏虚理以答余者，未为当之也。
编者按：问之少也，《素问》无也字。
<strong>夫脾虚浮似肺，肾小浮似脾，肝急沉散似肾，此皆工之所时乱也，然恐从容得也。</strong>
言四脏之脉浮沉相似，难以别知，名曰窈冥。肺脉浮虚如毛，脾之病脉浮虚相似，肾脉虽沉，血气少时虚浮似脾；肝脉弦急沉散，似肾脉沉，此皆工人时而不知，唯有从容安审得之，名曰窈冥也。
编者按：“然”后《素问》有“恐”字；“也”作“之”。
<strong>若夫三脏，土木水参居，此童子之所知也，问之何也？</strong>
土脾、木肝、水肾，三气参居受邪，令人体重者，此乃初学，未足深也。
编者按：“也”字《素问》无。
<strong>雷公曰：于此有人，头痛、筋挛、骨重，怯然少气，噫哕、腹满、时惊、不嗜卧，此何脏之发也？</strong>
举此八病，问所生处。
编者按：“噫哕”《素问》作“哕噫”。
<strong>脉浮而弦，切之石坚，不知其解，问以三脏者，以知比类。</strong>
问三脏之脉浮、弦、石等，比类同异也。
编者按：“问以三脏者”《素问》作“复问所以三脏者”；“比”前有“其”字；“类”后有“也”字。
<strong>黄帝曰：夫之从容之谓。</strong>
三脏之脉，安审知之？故曰从容也。
编者按：“之”字《素问》无。
<strong>夫年长则求之其腑，</strong>
五十已上曰长，如前三脏脉病，有年五十已上者，疗在六腑。以其年长血气在于六腑之中，故求之腑也。
编者按：“其”《素问》作“于”。
<strong>年少则求之于经，</strong>
男子十六已上，女子四十已上，血气在五脏之中，故求之脏也。
编者按：此句之后，《素问》有“年壮则求之于脏”，考杨注“血气在五脏之中，故求之脏也”之语，仁和寺本及盛文堂本此处当有脱文。注“四十”，当为“十四”之误。
<strong>今子所言皆夫，八风菀熟，五脏消铄，传邪相受。</strong>
八风八邪，虚邪风也。八邪虚风菀熟，次传入于脏，令五脏消也。铄，式药反，销也。菀熟，言蓄积，故为病也。
编者按：“夫”字误，《素问》作“失”，当据《素问》改。
<strong>夫浮而弦者，肾不足也。</strong>
肾脉沉石，今反弦浮，故肾不足也。
编者按：“肾”字后，《素问》有“是”字。
<strong>沉而石者，是肾气内著也。</strong>
肾脉微石，是其平也。今沉而复石，是肾真脉，无有胃气，内着骨髓也。
<strong>怯然少气，是水道不得行，形气索。</strong>
怯，心不足也。肾气虚，故肾间动气微弱，致使膀胱水道不得通利也。肾间动气乃是身形性命之气，真气不足，动形取气，故曰形气乘也。
编者按：“气”字后，《素问》有“者”字；“不得行”作“不行”；“索”后有“也”字。“行”，仁和寺本空一格，盛文堂本不缺，今据《素问》补。“索”字后，《素问》有“也”字。注“形气乘也”，据经文，“乘”似为“索”字之误。
<strong>咳嗽烦悗，是肾气之逆。</strong>
水道不利，气循肾脉上入心肺，故咳嗽烦悗，是肾气之逆也。
编者按：“烦悗”《素问》作“烦冤者”；“逆”字后，有“也”字。
<strong>一人之气，病在一脏也。若言三脏俱行，不在法也。</strong>
此为一人之气，病在肾脏，非一人病在肾、脾、脉肝三脏者也。
编者按：注“脉肝”，“脉”字疑衍（或为“肝脉”二字）。
<strong>雷公曰：于此有人，四肢懈惰，喘咳血泄。愚人诊之，以为伤肺，切脉浮大而紧，愚不敢治。粗工下砭石，病愈多出血，止身轻，此何物也？子所能治，知亦众多，与此病失矣。</strong>
懈惰、喘咳、泄血而脉当沉细，今反洪大而紧，愚人虽谓以为肺伤，疑不敢疗也。有粗工不量所以，直下砭石出血，病差众多。然于大病不当，而出血即能除差，其义何也？
编者按：“懈惰”《素问》作“解堕”；“愚”字前，有“而”字；“愚”字后，无“人”字；“出血”后，重一“血”字；“子所”前有“帝曰”二字。
<strong>黄帝曰：譬以鸿飞，亦神于天。夫圣人治病，修法守度，援物比类，化之冥冥，循上及下，何必守经。</strong>
鸟行无章，故鸿飞而得冲天。圣人不守于经，适变而有所当，故粗工于经虽有所失，于病遇所当，斯亦不足以为怪也。
编者按：黄帝曰三字《素问》无；神字《素问》作冲，考杨注“故鸿飞而得冲天”，神乃冲字之误。圣人后《素问》有之字；修法作循法。援盛文堂本误作授，今从仁和寺本。
<strong>今夫脉浮大虚者，是脾气之外绝，去胃外归阳明也。夫二火不胜三水，是脉乱而无常也。</strong>
以其脾病，其气不行于胃，故脉浮大也。脾气去胃，外乘阳明也。二火者二阳，即阳明也。三水者，三阴，即太阴也。今太阴病气外乘阳明，即二火不胜三水也。阳明不胜太阴，故脉乱无常之也。
编者按：“是”《素问》作“是以”。
<strong>四肢懈惰，此脾精之出行。</strong>
脾之精气出散，故出行也。出散不营也，故四肢懈惰也。
编者按：“懈惰”《素问》作“解堕”；“出行”作“不行也”。
<strong>喘咳者，是水气并阳明也。</strong>
太阳三水并阳明也，手阳明络肺，故喘也。
<strong>血泄者，脉忽血无所行也。</strong>
阳明血脉盛急不行，故呕血也。
编者按：“脉忽”《素问》作“脉急”，据杨注，亦当作“脉急”。
<strong>若夫以为伤肺者，由以狂也。不引比类，是知不明也。夫伤肺者，脾气不守，胃气不轻，精气不为使，真脏坏决，脉傍绝，五脏漏泄，不衄则呕，此二者不相类。譬如天之无形，地之无理，白与黑相远矣。是吾失过，以子知之，故不告子。明引比类从容，是以名曰诊经，是谓至道。</strong>
轻，清也。不清，胃气浊也。是伤肺泄血，与脾虚泄血其理不同，以为同者是失也。谓子知之，不告子者，吾之过也。如能明引比类，安审得之，是谓诊经道也。
编者按：“由以”《素问》作“由失以”；“胃气不轻”作“胃气不清”；“精气”作“经气”。“漏泄”，盛文堂本误作“满泄”，今从仁和寺本。“不相类”后，《素问》有“也”字；“相远矣”作“相去远矣”；“是吾失过”作“是失吾过矣”；“诊经”作“诊轻”；“至道”后有“也”字。
<strong>问曰：人之居处动静勇怯，脉亦为之变乎？曰：凡人之惊恐志劳动静，皆以为变。</strong>
言勇怯之人非直动静，有惊恐志劳，其脉亦有喘数也。
编者按：“问曰”《素问》作“黄帝问曰”；后“曰”字作“岐伯对曰”；“志”作“恚”；“皆以为变”作“皆为变也”。
<strong>是以夜行则喘，喘出于肾，</strong>
夜，阴也，肾亦阴也。夜行志劳，阴并破脉，喘出肾也。
编者按：喘字《素问》不重。
<strong>淫气病肺。有所堕恐，喘出于肝，</strong>
淫邪之气，先病于肺，又因坠堕恐怖，有喘者，是肺贼邪乘肝，肝病为喘也。
编者按：注“先”、“也”二字前，原本均衍“之”字，今皆删之。
<strong>淫气客于脾。有所惊恐骇，喘出于肺，</strong>
淫邪之气先客于脾，又因有所惊骇，脉有喘者，是脾虚邪乘肺，肺病为喘也。
编者按：“客于脾”《素问》作“害脾”；“恐”后无“骇”字；
<strong>淫气伤于心。度水趺仆，喘出于肾与骨，当是之时，勇者气行已，怯者则着而为病。</strong>
肾主水及与骨也。淫邪先伤于心，又因度水跌仆心怖，肾气盛，为贼邪乘心，故心病为喘也。当尔心病，因惊失水仆时，勇者壮气助心，正气得行，病得除已；怯者因惊失神，故曰病而喘也。
编者按：“伤于心”，《素问》无“于”字；“趺”作“跌”；“行已”作“行则已”；“病”后有“也”字。
<strong>故曰：诊病之道，观人勇怯，骨肉皮肤，能知其情者，以为诊法。</strong>
诊病之道，先观人之五事，得其病情者，以为诊法也。
编者按：《素问》无“者”字；“法”字后有“也”字。
<strong>故饱甚则汗出于胃。</strong>
汗，阴液也。人动有所过，阳盛反衰，所以阴液出也。伤饱气盛反衰，故汗出胃也。
编者按：“故饱甚则”《素问》作“故饮食饱甚”。
<strong>惊而夺精，汗出于心。</strong>
惊怖伤神反衰，故汗出心也。
<strong>持重远行，汗出于肾。</strong>
持重气盛伤志反衰，故汗出肾者也。
<strong>疾走恐惧，汗出于肝。</strong>
疾走恐惧，气盛伤魂反衰，故汗出肝也。
<strong>摇体劳苦，汗出于脾。</strong>
脾主体内，故摇动形体，劳苦气盛反衰，汗出于脾也。
<strong>故春秋冬夏四时阴阳，生病起过用，此为常。</strong>
人于四时饮食劳佚，不能自节，以生诸病，斯乃愚人起过之常也。
编者按：“起”字后，《素问》有“于”字；“常”后有“也”字。
<strong>食气入于胃，散精于肝，淫气筋。</strong>
食气入胃，胃之血气之精散入五脏，而独言肝，以肝为木，东方春气为物之先故也。淫溢气，为筋者也。
编者按：“入于胃”《素问》作“入胃”；“筋”前有“于”字。
<strong>食入于胃，浊气归心，</strong>
胃气分二：清者为气，浊者为血。心主于血，故浊归于心也。
<strong>淫精于脉，脉气流经，</strong>
心之精甚，停留十二大经中也。
<strong>经气归于肺，</strong>
肺以主气，故二经脉之气皆归于肺也，故肺主气也。
<strong>肺朝百脉，</strong>
十二经脉、奇经八脉、十五大络等络脉，皆集肺脉两手太阴寸口而朝之。
<strong>输精于皮毛。</strong>
肺气行于孙络，通输精气至皮毛中也。
<strong>毛脉合精，行气于腑。</strong>
毛脉即孙脉也，谓孙络者，即精气和合，行于六腑，皆肺气也。
<strong>腑精神，留于四脏，</strong>
六腑贮于水谷，水谷之气化为精神，留在四脏之中，亦肺气之所行者也。
编者按：“神”字后，《素问》有“明”字。
<strong>气归于权衡以平，气口成寸，以决死生。</strong>
权衡，谓阴阳也。以其阴阳之平，平于气口之脉，成九分为寸，候五脏六腑之脉，以决死生也。
编者按：权衡二字，《素问》重。
<strong>饮食入于胃，游洫精气，上输于脾。脾气散精，上归于脾肺，</strong>
沟洫，通水处也。深八尺曰洫，四尺曰沟。饮食入胃，津液游于肺中，比之游洫。精气上输与脾，脾受气已，上输与肺。有字为：洫与溢同。从胃流气入脾，非散溢也。
编者按：“食”字《素问》无；“游洫”作“游溢”；“脾肺”作“肺”。注“字”字，疑“本”字之误。
<strong>肺调水道，下输膀胱。</strong>
肺以主气，通津液，浊者下行，输与膀胱为溲也。
编者按：“肺”《素问》作“通”。
<strong>水精四布，</strong>
水精，血气也。肺行血气，布于四脏也。
<strong>五经并行，合于四时五脏阴阳，动静揆度，此以为常。</strong>
四脏经脉并肺，脏经以为五经也。五脏经并行于气，以外合四时之气，内应五脏阴阳动静，以应法度也。揆应度，应法度也。
编者按：“此以为常”《素问》作“以为常也”。注“揆应度”，“应”字疑衍。
<strong>太阳脏独至，厥喘虚气逆，是阴不足，阳有余也，表里当俱泻，取下输。</strong>
太阳，足太阳，即三阳也。脏，足少阴，二阴者。一腑脏肾与膀胱脉独至时，厥而复喘，虚而气逆。虚者，是阴气不足；厥而喘者，阳气有余也。少阴不足，微不足也。太阳有余，有余大也。故微泻少阴，使其不盛；甚泻太阳，使其平也，所以表里俱取。下输，下，谓是足少阴及足太阳下五输也。
编者按：“下”字前，《素问》有“之”字。注“二阴者”后，疑脱一“也”字。“有余大”，原作“有余太”，据文义改。
<strong>阳明脏独至，是阳气重并也，当泻阳补阴，取下输。</strong>
阳明，足阳明也，即二阳也。脏，足太阴，三阴者也。此一腑脏脾与胃脉独至寸口。阳明为首，兼太阴而至寸口者，即阳气重并于阴，故泻足阳明，补足太阴也，皆取下之五输也。
编者按：“下”字前，《素问》有“之”字。
<strong>少阳独至，是厥气也，乔前卒大，取下输。少阳独至者，一阳之过。</strong>
足少阳，即一阳也。少阳独至，即是厥逆气至也。少阳与厥逆气至，是少阳盛而为过，其络卒大，在足外踝之上三寸，乔脉付阳穴前，以筋骨之间为下输也。
编者按：前“少阳”二字之后，《素问》有“脏”字；“乔”作“蹻”；“下”字前，有“之”字；后“少”字之后，仁和寺本及盛文堂本均衍一“阳”字，谨据《素问》删。“过”字后，《素问》有
“也”字。注“卒大”，原作“卒太”，据经文改。
<strong>太阴脏传者，用省真，五脉气少，胃气不平，三阴也，宜治下输，补阳泻阴。</strong>
太阴，足太阴也，即三阴也。脏，谓脾脏也。搏输聚不营五，即用省少也真。五脏脉少于胃气，故曰不本，故太阴脉即是三阴者也。如此即阴盛阳虚，所以须补阳泻阴，取下五输也。
编者按：“传”《素问》作“搏”，据杨注，亦当作“搏”字；“用”后有“心”字；“治”后有“其”字。据经文，注“五”字后疑脱“脉”字。“也真”，疑为“真也”传写之误。
<strong>一阳独啸，独啸少阳之厥也。阳并于上，血脉争张，阴气归于肾，宜治经络，泻阳补阴。</strong>
足少阳从耳后入耳中，出走耳前，所以阳盛耳鸣，故曰一阴独啸也。肾主于耳，肾脉，少阴也，阳盛耳鸣，即知少阴厥逆，阳盛于上，阴气归下，宜泻阳补阴经之脉也。
编者按：“独啸”二字，《素问》不重；“少阳”后无“之”字；“血脉”作“四脉”；“阴气”作“气”；“治”后有“其”字。
<strong>二阴至，厥阴之治也。真虚悁心，厥气留薄，发为白汗，调食和药，治在下输。</strong>
二阴，少阴也。真，实也。少阴之脉虚，厥阴脉实，虚者悁心，故厥气停薄于心，发为白汗，心液也。如此可调于食，可和于药，可行针石，于下五输别疗之也。悁，居玄反，色忿也。
编者按：二阴《素问》作一阴；悁心作心；
<strong>太阳脏何象？三阳而浮。</strong>
太阳，三阳也，故脉象三阳之脉，浮者是也。
编者按：此句《素问》作“帝曰：太阳脏何象？岐伯曰：象三阳而浮也。”
<strong>少阳脏何象？一阳滑而不实。</strong>
滑者，阳气盛微热；不实，虚也。
编者按：此句《素问》作“帝曰：少阳脏何象？岐伯曰：象一阳也。一阳脏者，滑而不实也。”
<strong>阳明脏何象？象心之大浮也。</strong>
象心，脉太而浮也；太者，多，少气之也。
编者按：此句《素问》作“帝曰：阳明脏何象？岐伯曰：象大浮也。”
<strong>太阴脏搏，言其伏鼓也。</strong>
太阴之脉聚，伏鼓动也。
编者按：“其”字《素问》无。
<strong>二阴搏至，肾沉不浮。</strong>
少阴之脉聚至，沉于骨边，不浮也。
编者按：《素问》“浮”后有“也”字。
卷第十七证候之一
（卷首缺，只余卷尾，篇目亦缺）
平按：此篇自“此五色之死也”以上残缺，篇目亦不可考，故自“心之合脉也”至“白如枯骨者死”，从《素问•五脏生成篇》补入。自“此五色之死也”至“针之缘而去也”，见《素问》卷三第十《五脏生成篇》，又见《甲乙经》卷一第十五，惟编次小异。自“目色赤”至末，见《灵枢》卷十一第七十四《论疾诊尺篇》，又见《甲乙经》卷十二第四。
<strong>心之合，脉也；其荣，色也；其主，肾也。肺之合，皮也；其荣，毛也；其主，心也。肝之合，筋也；其荣，爪也；其主，肺也。脾之合，肉也；其荣，唇也；其主，肝也。肾之合，骨也；其荣，发也；其主，脾也。是故，多食咸，则脉凝泣而变色；多食苦，则皮槁而毛拔；多食辛，则筋急而爪枯；多食酸，则肉胝而唇揭；多食甘，则骨痛而发落，此五味之所伤也。故心欲苦，肺欲辛，肝欲酸，脾欲甘，肾欲咸，此五味之合，五脏之气也。</strong>[平按：《素问》作“此五味之所合也。五脏之气”，新校正云：“按：全元起本云：‘此五味之合五脏之气也’，连上文。《太素》同。”<strong>]故色见青如草兹者死，黄如枳实者死，黑如炲者死，赤如衃血者死，白如枯骨者死。</strong>[平按：①以上从《素问•五脏生成篇》补入。]<strong>此五色之死也。</strong>
兹，青之恶色也。炲，音苔，谓草烟栖聚炲煤，黑之恶色也。衃，凝恶之血也。枯骨，白之恶色也。
平按：《素问》“之”下有“见”字。
①“平按”二字，萧本原无，为避免与杨上善注文混淆，依萧氏体例补加。后同，不再举。
<strong>青如翠羽者生，黑如乌羽者生，赤如鸡冠者生，黄如蟹腹者生，白如豕膏者生，此五色见而生者也。</strong>
此五者，皆病候不死者色也。
平按：《素问》“黑如乌羽者生”在“白如豕膏者生”下；“见而生者也”作“之见生也”。《甲乙》“羽”下、“冠”下、“腹”下、“膏”下，均无“者生”二字。
<strong>生于心，如以缟裹朱；生于肺，如以缟裹红；生于肝，如以缟裹绀；生于脾，如以缟裹栝楼；生于肾，如以缟裹紫。此五脏所生之荣也。</strong>
缟，工道反，白练。此五者皆是无病平人之色也。
平按：《甲乙》“楼”作“蒌”；“蒌”下有“实”字。《素问》“荣”上有“外”字，《甲乙》同。
<strong>味当五脏：白当肺，辛；赤当心，苦；青当肝，酸；黄当脾，甘；黑当肾，咸。</strong>
此言五味脏色所当也。
平按：《素问》“味”上有“色”字。
<strong>故白当皮，赤当脉，黄当肉，青当筋，黑当骨。</strong>
此言五事五色所当也。
平按：《素问》“青当筋”在“黄当肉”上。
<strong>诸脉者皆属于目，诸髓者皆属于脑，诸筋者皆属于肝，诸血者皆属于心，诸气者皆属于肺。此四肢八溪之朝夕也。</strong>
诸脉、髓、筋、血、气等五，属血气，皆于四肢八溪朝夕往来。八溪，八脉也。
平按：《素问》“肝”作“节”。
<strong>故人卧血归于肝，肝受血而能视，足受血而能步，掌受血而能握，指受血而能捕。</strong>
人卧之时，肝、足、掌、手指四事，皆受作②于四③，能有所用也。
平按：“捕”《素问》作“摄”。注“指”上“手”字，据经文肝、足、掌、指四事，疑衍。
<strong>卧出而风吹之，血涘而肤者为痹，涘于脉者为泣，涘于足者为厥。</strong>
出，不覆身也。卧不覆身，为风所吹，寒风入腠，血寒凝聚，积肤为痹，积脉血涩，积足为厥。厥，逆也。
平按：“涘”《素问》作“凝”。“而肤”，“而”字，《素问》作“于”，应依《素问》为允。
<strong>此五者，血行而不得反其故空，故为痹。</strong>
此诸五者，为得寒邪，入血凝涩，不得流入空窍中，故聚为足厥之病。有“三”无“五”，“五”当字误也。
平按：“五”《素问》作“三”；“故空”《素问》作“空故”，据本注，应依《素问》为允。
<strong>人有大谷十二分，小溪三百五十四，名小十二关，此皆卫气之所留止，邪气之所容也，针之缘而去也。</strong>
小曰溪，大曰谷，溪、谷皆流水处也。故十二经脉名为大谷，三百六十五络名曰小溪，据前后体例，无五十四。手足十二大节，名十二关。此等溪谷关节，皆是气之行止之处，故为卫气所留，邪气所容，缘此针石行之，以去诸疾也。
平按：“小十二关”《素问》作“少十二俞”，新校正云：“《太素》俞作关。”“容”《素问》作“客”。“针之缘而去也”，《素问》作“针石缘而去之”。
<strong>目色赤者病在心，白在肺，青在肝，黄在脾，黑在肾。黄色不可名者，病在胸中。</strong>
恶黄之色不可譬喻言之，言之故不可名之也。
平按：《甲乙》白、青、黄、黑下均有“色者病”三字。
&nbsp;
卷第十八（佚）
（佚）
卷第十九设方
知古今
平按：此篇自篇首至末，见《素问》卷四第十四《汤液醪醴论篇》。
<strong>黄帝问于岐伯曰：为五谷汤液及醪醴奈何？</strong>
醪，汁泽①酒。醴，宿酒也。此并拟以去病，为之奈何也？
平按：《素问》无“岐伯曰”三字。
①“泽”，人卫本注曰：疑滓之误，《说文》：醪，汁滓酒也。
<strong>岐伯对曰：必以稻米，炊之稻薪，稻米者完，稻薪者坚。曰：此得之天之和，高下之宜，故能至完；伐取得时，故能至坚。</strong>
稻米得天之和气，又高下得所，故完。稻薪收伐得时，所以坚实，用饮以为醪醴，可以疗病者也。
平按：“曰：此得”上，《素问》有“帝曰：何以然？岐伯”七字。“之天之和”《素问》作“天地之和”；“至坚”下有“也”字。
<strong>黄帝问于岐伯曰：上古圣人作汤液醪醴，为而不用，何也？曰：上古圣人作为汤液醪醴者，以为备耳。夫上古作汤液，故为而弗服。</strong>
伏羲以上，名曰上古；伏羲以下，名曰中古；黄帝之时，称曰当今。上古之时，呼吸与四时合气，不为②嗜欲乱神，不为忧患伤性，精神不越，志意不散，营卫行通，腠理致密，神清性明，邪气不入，虽作汤液醪醴，以为备拟，不为服用者也。
平按：“黄帝问于岐伯曰”《素问》作“帝曰”；“何也”下，《素问》有“岐伯”二字；“上古”作“自古”；“作为”作“之作”。
②“为”萧本原作“违”。今据仁和寺本改。
<strong>中古之世，德稍衰也，邪气时至，服之万全。</strong>
上古行于道德，建德既衰，下至伏羲，故曰稍衰也。帝王德衰，不能以神化物，使疵疠不起，嗜欲情生，腠理开发，邪气因入，以其病微，故服汤液醪醴。稍衰而犹纯，故因汤液而万病万全。
<strong>曰：今之世不必已，何也？</strong>
不定皆全，故曰不必已也。
平按：《素问》“曰”上有“帝”字。
<strong>曰：当今之世，必齐毒药攻其中，鑱石针艾治其外，形弊血尽而功不立者，何也？</strong>
广前问意。问意曰：良药可以养性，毒药以疗病。黄帝不能致德，邪气入深，百姓疾甚，尽齐毒药以攻其内，鑱石针艾以疗其外，外则形弊，内则血气尽，而形不愈，其意何也。
平按：《素问》“曰”上有“岐伯”二字；“外”下有“也”字，及“帝曰”二字。
<strong>曰：神不使。何谓神不使？</strong>
人之神明有守，以营于身，即为有使也。
平按：“曰”上，《素问》有“岐伯”二字；“何谓”上有“帝曰”二字。
<strong>曰：针石者，道也。精神越，志意散，故病不可愈也。</strong>
针石道者，行针石者须有道也。有道者神不驰越，志不异求，意不妄思，神清内使，虽有邪客，服之汤液醪醴万全也。
平按：《素问》“曰”上有“岐伯”二字；“越”作“不进”；“散”作“不治”。新校正云：“按全元起本云：精神进，志意定，故病可愈。《太素》云：精神越，志意散，故病不可愈。”与此正同。
<strong>今精坏神去，营卫不可复收，</strong>
今时五脏精坏，五神又去，营卫之气去而不还，故病不愈。
<strong>何者？嗜欲无穷而忧患不止，故精气施坏，营涩卫除，故神去之，而病之所以不愈也。</strong>
以下释前精坏神去、营卫不行所由也。一则纵耳目于声色，乐而不穷；二则招忧患于悲怨，苦而不休。天之道也，乐将未毕，哀已继之。故精气施坏，营涩卫除，神明去身，所以虽疗不愈也。故无恒愚品，不可为医作巫，斯之谓也。
平按：“视”《素问》作“嗜”。“施”《素问》作“弛”。“营涩”《素问》作“营泣”。“病”下，《素问》无“之所以”三字。
知要道
平按：此篇自篇首至末，见《灵枢》卷七第四十五《外揣篇》，又见《甲乙经》卷五第七。
<strong>黄帝曰：余闻《九针》九篇，余亲受其调，颇得其意。夫九针者，始于一而终于九，然未得其要道也。</strong>
九篇，谓《九针》章别即为篇，非是一部总有九篇也。调，谓一同指归。要道，谓浑一之妙也。
<strong>夫九针者，小之则无内，</strong>
九针之道，小之有内，则内者为小，针道非小也。故知针道小者，小之穷也。
<strong>大之则无外，</strong>
针道之大有外，者为大①，针道非大也。故知针道大者，大之极也。
①“者为大”，人卫本注曰：此前疑脱“则外”二字。
<strong>深不可为下，</strong>
针道之深，更有下者，则针道非深。故知针道深者，深之深。
<strong>高不可为盖，</strong>
针道之高，更有高者，则针道有盖。故知针道高者，高之高。
平按：《甲乙》无“深不可为”下二句。
<strong>恍惚无穷，流溢亡极，余知其合于天道人事四时之变也，</strong>
穷之更妙，故不可穷也。极之愈巧，故亡极也。天道人事四时之变既然，余知针道与之同者也。
<strong>然余愿闻杂之豪毛，浑束为一，可乎？</strong>
余知针理与道，变似万端，而愿参之同毫厘之细，浑之若众妙之一也。同毫厘之细，有神使之明；若众妙之一，得万事之毕。
平按：《灵枢》“愿”下无“闻”字；“杂”作“襍”。《甲乙》“余”上无“然”字；“愿”下无“闻杂之毫毛”五字；“束”作“求”。
<strong>岐伯曰：明乎哉问也！非独针焉，夫治国亦然。</strong>
毫细浑一人②道，用之针液，可以遐年，以之保国，可以延祚，非大圣之明，孰能问此？
平按：《灵枢》“针”下有“道”字。《甲乙》无此一段。
②“人”，人卫本注曰：疑“之”之误。
<strong>黄帝曰：余闻针道，非国事也。</strong>
针道去病存己，国事即先人后己，存身与利人两异，恐针道非理国之要。
平按：《灵枢》“余”下有“愿”字。《甲乙》无此一段。
<strong>岐伯曰：夫治国者，夫惟道焉，非道，何可小大深浅杂合为一乎哉？</strong>
理国，安人也。针道，存身也。安人之与存身，非道不成，故通两者浑然为一也。两者通道，故身国俱理耳。夫积小成大，故小大不可异也；益浅为深，故深浅不可殊也。针道者，即小与浅也；理国者，即大与深也。所以通为一，即针道、理国得其妙也。
平按：《甲乙》无“夫治国者”四字；“杂”作“离”。
<strong>黄帝曰：愿卒闻之。岐伯曰：日与月焉，水与镜焉，鼓与响焉。</strong>
以下设日、月、水、镜、鼓、响六譬，欲穷存身安人微妙之道。
<strong>夫日月之明，不失其彰；水镜之察，不失其形；鼓响之应，不后其声。治则动摇应和，尽得其情。</strong>
针药有道，故浑一而用巧；理国有道，故政同而理能。是以针药正身，即为内也；用之安人，即为外也。内，譬日、月、水、镜、鼓、响者也；外，譬光、影、形、象、音、声者也。针法存身和性，即道德者也；摄物安人，即仁义者也。故理身理国，动摇应和，尽和群生之情，斯乃至真之道也。不后者，同时者也。
平按：“彰”《灵枢》作“影”，依本注亦宜作“影”。“治则动摇应和”《灵枢》作“动摇则应和”。自上节“黄帝曰：愿卒闻之”至“尽得其情”，《甲乙》无。
<strong>黄帝曰：窘乎哉！照照之明，不可蔽也。其不可蔽者，不失阴阳也。</strong>
以阴阳察于内外，故照照不可蔽者也。
平按：《灵枢》“照照”作“昭昭”。
<strong>合而察之，切而验之，见而得之，若清水明镜，不失其形也。</strong>
以内外合而察之，以志意切而取验，故得之①见而得之，见得之明，若水镜之明，不相失之也。
①“得之”，人卫本注曰：疑衍。
<strong>五音不彰，五色不明，五脏波荡，</strong>
五音、五色，即外也；五脏，即内也。以五脏神性波荡，故音色不彰明。
<strong>若是则内外相袭，若鼓之应桴，响之应声，影之似形也。</strong>
举此三譬，以晓物情也。袭者，因也。鼓、声与形为内，近也；桴、影及响为外，远也。
平按：《灵枢》“鼓”下有“之”字。自“黄帝曰：窘乎哉”至“似形也”，《甲乙》无。
<strong>故远者司外揣内，近者司内揣外，</strong>
远者所司在外，以感于内，近者所司在内，以应于外，故曰揣也。揣，度也。
<strong>是谓阴阳之极，天地之盖，请藏之灵兰之室，弗敢使洩。</strong>
是为阴内阳外感应之极理，以是天地足盖，无外之大，故请藏灵兰室，宝而重之。
平按：《灵枢》“洩”作“泄”，下有“也”字。《甲乙》无“请藏之”以下十一字。
知方地
平按：此篇自篇首至末，见《素问》卷四第十二《异法方宜论篇》，又见《甲乙经》
卷六第二，又见日本《医心方②》卷一《治病大体第一》。
②“《医心方》”，原作“心医方”，为传写之误。
<strong>黄帝问于岐伯曰：医之治病也，一病而治各不同，皆愈，何也？岐伯曰：地势使然。</strong>
五方土地各异，人食其土，生病亦异，疗方又别。圣人量病所宜，一病合以余方，疗之皆得愈者，大圣之巧。
平按：《素问》“然”下有“也”字，《医心方》无。《甲乙》无此一段。
<strong>故东方之域，天地之法始生也，鱼盐之地，滨海傍水，其民嗜鱼而食咸，皆安其处，美其食。</strong>
天地之法，东方为春，万病始生之方也。人生鱼盐之地，故安其处，美其食也。
平按：“法”《素问》作“所”，《医心方》作“法”。“盐”，原钞本省作“盬”，《医心方》作“盬”，按《史记•货殖传》注：盬，谓盐。直用不炼为盬。《素问》作“盐”，取人易解，谨依《素问》作“盐”。《甲乙》“东方”上无“故”字；“东方”下无“之域”至“之地”十二字。“嗜食”《素问》作“食鱼”。“食咸”《素问》作“嗜咸”，《甲乙》、《医心方》同。《甲乙》无“皆安其处，美其食”七字，《医心方》同。
<strong>鱼者使人热中，盐者胜血，故其民皆黑色疏理，</strong>
鱼性是热，故食之令人热中。盐，水也。血者，火也。水以克火，故胜血而入，色黑也。
平按：“盐”《甲乙》作“咸”，《医心方》作“盬”。
<strong>故其病皆为痈疡，其治宜砭石，故砭石者，亦从东方来。</strong>
热中疏理之人，多生痈疡病也。疡，养良反，疮也。砭铁破痈已成，冷石熨其初起，此言东方病异疗。
平按：“为痈疡”《甲乙》作“多壅肿”，无“故砭石”下九字。
<strong>西方者，金玉之域，沙石之处也，天地之所收引也。其民陵居而多风，水土刚强，其民不衣而叠篇，其民笮食而脂肥，故邪不能伤其形体，其病皆生于内，其治宜毒药，故毒药者亦从西方来。</strong>
笮，诈白反。西方金，亦金玉之所出，故为金玉之域也。西方为秋，故为万物收引之方也。不衣者，不以绵为衣，而以叠篇其身。食物皆压笮磨碎，不以完粒食之。人多脂肥，腠理致密，风寒暑湿外邪不伤，而为饮食男女内邪生病，故宜用毒药攻之。
平按：“叠篇”《素问》作“褐荐”，按《史记•货殖传》索隐云：“叠，毛织也。”《医心方》亦作“叠篇”，旁注云：“篇，竹草也。”“笮食”《素问》、《甲乙》作“华食”，《医心方》作“笮食”，注与杨注同。又注“压”上，袁刻脱“皆”字。
<strong>北方者，天地所闭藏之域也，其地高陵居，风寒冰冻。其民乐野处而乳食，脏寒生病，其治宜灸焫，故灸焫者亦从北方来。</strong>
北方为冬，故为万物闭藏之方也。北方其地渐高，是阴中之阴，故风寒也。所乐之处既于①寒，所美之食非温，故五脏寒而生病，宜以灸焫。焫，烧也，而悦反。有本“冻”为“湖”，量北方无湖也。
平按：“冰冻”《素问》、《甲乙》作“冰冽”。“生病”，《素问》“病”上有“满”字。
①“于”，人卫本注曰：疑衍。
<strong>南方者，天地所长养长，阳气之所盛处也，其地污下，水土弱，雾露之所聚也。其民嗜酸而食胕，故其民致理而色赤，其病挛痹。其治宜微针，故九针者亦从南方来。</strong>
南方为夏，万物养长，阳盛之方也。阳中之阳，其地渐下，故水土弱，雾露之所聚也。污下，湿也。胕，快②付反，义当腐。南方为火，色赤，故人多赤色也。以居下湿，多挛痹病，故宜用九针也。
平按：《素问》“阳”下无“气”字；“地污下”作“地下”，《甲乙》同，《医心方》作“地洼下”，旁注云：“洼，与瓜反。”“食胕”《甲乙》作“食臊”，《素问》新校正云：“全元起云：食鱼也。”
②“快”，人卫本注曰：形近而误，应据《医心方》卷一《治病大体第一》小注改为“扶”，与本书卷十一《气穴》杨注及卷二十九《风水论》杨注合。
<strong>中央者，其地平以湿，天地所生物色者众。</strong>
中央为土，故其地平湿，中土之所生物色多。
平按：“物色者众”《素问》作“万物也众”，《甲乙》作“物者众”。
<strong>其民食杂而不劳，故其病多痿厥寒热。其治宜导引按蹻。故按蹻亦从中央出。</strong>
蹻，巨绍反。人之食杂则寒温非理，故多得寒热之病；不劳则血气不通，故多得痿厥之病。故导引按蹻则寒热咸和，血气流通。此非但愈斯二疾，万病皆可用之。蹻，又九绍反，举平也。
平按：“其治宜导引按蹻”《医心方》作“道引”，无“按蹻”二字。“故按蹻”《素问》作“导引按蹻”。
<strong>故圣人杂合以治，各得其所，故治所以异而病皆愈者，得病之情，知治之大体也。</strong>
五方水土生病不同，随疗各异，圣人即知一病为众药所疗，故以所宜为工，得疗病之大体也。
平按：“得其所”下，《素问》、《甲乙》、《医心方》均有“宜”字，依本注亦应有“宜”字。
知形志所宜
平按：此篇自“形乐志苦”至“出气恶血”，见《素问》卷七第二十四《血气形志篇》，又见《灵枢》卷十二第七十八《九针论》，又见《甲乙经》卷六第二，又见日本《医心方》卷一《治病大体第一》。自“阳明多血气”至末，《素问》、《灵枢》见同前篇。又自“阳明多血气”至“少阴少血多气”，《灵枢》卷十第六十五《五音五味篇》亦有此文。
<strong>形乐志苦，病生于脉，治之以灸刺。</strong>
形，身之貌也。志，心之志也。心以主脉，以其心劳，邪气伤脉，心之应也，故以灸刺补泻脉病也。
<strong>形苦志乐，病生于筋，治之以熨引。</strong>
形苦筋劳，邪气伤筋，肝之应也，筋之病也医而急，故以熨引调其筋病也。药布熨之引之，使其调也。
平按：“形苦志乐”一段，《素问》在“形乐志乐”一段下。
<strong>形乐志乐，病生于肉，治之以针石。</strong>
形志俱逸，则邪气客肉，脾之应也，多发痈肿，故以砭针及石熨调之也。《山海经》曰：高氏之山，其上多玉，有石可以为砭针。堪以破痈肿者也。
平按：注“多发痈肿”，“肿”字袁刻作“脾”。
<strong>形苦志苦，病生于咽喝，治之以药。</strong>
形志俱苦劳气，客邪伤气，在于咽喝，肺之应也。喝，肺喘声也。有本作渴。故疗之汤液丸散药之也。
平按：“咽喝”《素问》作“咽嗌”，《甲乙》作“困竭”。“药”《素问》作“百药”，《灵枢》、《甲乙》作“甘药”，《医心方》引《太素》仍作“药”。
<strong>形数惊恐，筋脉不通，病生于不仁，治之以按摩醪药。是谓五形。</strong>
惊恐主肾，形多惊惧，邪客筋脉，筋脉不通，肾之应也，痛生筋脉皮肤之间，为痹不仁，故以按摩醪醴。五形，言陈其所宜也。
平按：《素问》“筋脉”作“经络”；“五形”下有“志也”二字。《医心方》无“是谓五形”四字。
<strong>故曰：刺阳明出血气，</strong>
手阳明，大肠脉；足阳明，胃脉也。二脉上下连注，其气最强，故此二脉盛者，刺之血气俱泻。
平按：“故曰”二字《素问》无，《甲乙》作“故志曰”。
<strong>刺太阳出血恶气，</strong>
手太阳，小肠脉也；足太阳，膀胱脉也。二脉上下连注，津液最多，故二脉盛者，刺之泻血，邪客之者，泻去恶气也。
<strong>刺少阳出气恶血，</strong>
手少阳，三焦脉也；足少阳，胆脉也。二脉上下连注，其气最多，故此二脉盛者，刺之泻气，邪客之者，泻去恶血也。
<strong>刺太阴出血气，</strong>
手太阴，肺脉也；足太阴，脾脉也。此二太阴与二阳明虽为表里，其气血俱盛，故并泻血气也。
平按：《素问》“出血气”作“出气恶血”，《甲乙》同。《素问》新校正云：“按《太素》云：刺阳明出血气，刺太阴出血气。杨上善云：阳明、太阴虽为表里，其血气俱盛，故并泻血气。如是则太阴与阳明等俱为多血多气。前文太阴一云多血少气，二云多气少血，莫可的知。详《太素》血气并泻之旨，则二说俱未为得，自与阳明同尔。”
<strong>刺厥阴出血恶气，</strong>
手厥阴，心包络脉也；足厥阴，肝脉也。与二少阳以为表里，二阳气多血少，阴阳相反，故二阴血多气少，是以二厥阴盛，以泻血也，邪客之者，泻去恶气。
<strong>刺少阴出气恶血。</strong>
手少阴，心脉也；足少阴，肾脉也。与二太阳以为表里，二太阳既血多气少，亦阴阳相反，二阴气多血少，是以二少阴盛，泻于气也，邪客之者，泻去恶血也。
平按：“刺少阴”句，《素问》、《甲乙》在“刺厥阴”前。注“阴阳”上，袁刻脱“亦”字。
<strong>阳明多血多气，太阳多血少气，少阳多气少血，太阴多血气，厥阴多血少气，少阴少血多气。</strong>
此言刺三阴三阳，出血出气差别所以也。
平按：“太阴多血气”《素问》作“太阴常多气少血”，《灵枢》作“多血少气”，《甲乙》同。《素问》新校正云：“按《甲乙经•十二经水篇》云：太阳、太阴血气多少，与《素问》不同。又《阴阳二十五人形性血气不同篇》，与《素问》同。盖皇甫疑而两存之也。”今考《甲乙经•阴阳二十五人形性血气不同篇》所云“太阴常多血少气”，仍与《素问》异，或宋臣所见《甲乙经》与今本《甲乙经》不同，姑存之，以备参考。
<strong>足阳明、太阴为表里，少阳、厥阴为表里，太阳、少阴为表里，是谓足之阴阳也；手阳明、太阴为表里，少阳、心主为表里，太阳、少阴为表里，是谓手之阴阳也。</strong>
今知手足阴阳所在。
平按：《素问》两“太阳少阴为表里”在两“少阳”上；两“阳明太阴为表里”在两“少阳”下。注“今知手足”八字，《素问》将此注作经，惟“所在”作“所苦”。
<strong>凡治病必先去其血，去其所苦，伺之所欲，然后泻有余，补不足。</strong>
凡疗病法，诸有痛苦由其血者，血聚之处先刺去之，刺去血已，伺候其人情之所欲，得其虚实，然后行其补泻之法也。
平按：《素问》“血”下有“乃”字，《灵枢》无此一段。注“血聚”，“聚”字袁刻误作“刺”。
知祝由
平按：此篇自篇首至末，见《素问》卷四第十三《移精变气论篇》。
<strong>黄帝问于岐伯曰：余闻古之治病者，唯其移精变气，可祝由而已也。今世治病，毒药治其内，针石治其外，或愈或不愈，何也？</strong>
上古之时有疾，但以祝为去病所由，其病即已。今代之人，苦于针药而疗病不愈者，为是病有轻重？为是方术不妙？
平按：《素问》无“于岐伯”三字。“古之治病者”，“者”字《素问》无；“而已”下无“也”字。
<strong>岐伯曰：往古民人，居禽兽之间，</strong>
上古禽兽多而人少，人在禽兽之间，巢居以避禽兽，故称有巢氏也。
平按：《素问》“曰”上有“对”字；“人”上无“民”字。
<strong>动作以避寒，阴居以避暑，</strong>
以躁胜寒，故动作以避寒。以静胜热，故阴居以避暑。
<strong>内无眷慕之累，外无申宦之形，此恬惔之世，邪不能入也。故毒药不治其内，针石不治其外，故可移精祝由而已也。</strong>
既为恬惔之世，有性莫不恬惔自得。恬然自得，内无眷慕之情；惔然至乐，外无申宦之役。申宦不役于躯，故外物不形；眷慕不劳于志，故内欲不累。内外恬惔，自然泰和，外邪轻入，何所深哉？是以有病以祝为由，移精变气去之，无假于针药也。
平按：“申宦”《素问》作“伸官”；“惔”作“憺”。新校正云：“全元起，伸作臾。”注“既”，袁刻作“此”。新校正云：“全元起云：祝由，南方神。”
<strong>当今世不然，忧患琢其内，苦形伤其外，</strong>
眷慕起于心，则忧其内；申宦苦其形，则伤于外也。
平按：《素问》“世”上有“之”字；“琢”作“缘”。
<strong>又失四时之逆顺、寒暑之宜，贼风数至，阴虚邪朝夕，内至五脏骨髓，外伤空窍肌肤，故所以小病必甚，大病必死者，故祝由不能已也。黄帝曰：善。</strong>
夏则凉风以适情，冬则求温以从欲。不领四时逆顺之宜，不依冬夏寒暑之适，由是贼风至于腠理，虚邪朝夕以伤体。虚邪伤体，内入脏而客髓；贼风开腠，外客肌以伤窍。所以微疾积而成大病也。加而致死，苦之针药尚不能愈，况祝由之轻其可遣也。
平按：“逆顺”《素问》作“从逆”；“虚”上无“阴”字。
知针石
平按：此篇自篇首至“神无营于众物”，见《素问》卷八第二十五《宝命全角论篇》，又见《甲乙》卷五第四。自“黄帝曰：愿问禁数”至“逆之有咎”，见《素问》卷十四第五十二《刺禁论篇》，《甲乙》同上。自“黄帝曰：愿闻九针虚实之道”至“四方各作解”，见《素问》卷十四第五十四《针解篇》，又见《甲乙》卷五第四及卷五第二，惟意是而编次不同。自“黄帝问岐伯曰：有病颈痈者”至末，见《素问》卷十三第四十六《病能论篇》，又见《甲乙经》卷十一第九。
<strong>黄帝问岐伯曰：天覆地载，万物悉备，莫贵于人。人以天地之气生，四时之法成，君王众庶，尽欲全形。形之所疾，莫知其情，留淫日深，著于骨髓，心私患之。余欲以针除其疾病，为之奈何？</strong>
天地之间，人最为贵，人君众庶，莫不宝身。然不知病之脆微，留连骨髓，故请疗之方也。
平按：“所疾”《素问》作“疾病”；“患”作“虑”。新校正云：“《太素》虑作患。”
<strong>岐伯曰：夫盐之味咸者，其气令器津泄；弦绝者，其音嘶败；木陈者，其叶落发；病深者，其声哕。</strong>
言欲识病征者，须知其候。盐之在于器中，津泄于外，见津而知盐之有咸也。声嘶，知琴瑟之弦将绝。叶落者，知陈木之已蠹。举此三物衰坏之征，以比声哕识病深之候也。
平按：“木陈者，其叶落发”，《素问》作“木敷者其叶发”，新校正引《太素》亦作“木陈者其叶落”，王履《溯洄集》所引“木陈”二句，亦无“发”字。注两“征”字，《素问》新校正引杨注均作“微”，袁刻同。“津”下，《素问》新校正所引杨注有“液”字。“叶落”下“者知”二字，袁刻作“如”。
<strong>人有此三者，是谓坏腑，毒药毋婴治，短针毋取，此皆绝皮伤肉，血气争异。</strong>
人有声哕同三譬者，谓是腑坏之候也。腑者，中府，谓五脏也。坏者，则声哕也。中腑坏者，病之深也。其病既深，故针药不能取也，以其皮肉血气各不相得故也。
平按：《素问》“治”上无“婴”字；“争异”作“争黑”，新校正云：“详岐伯之对与黄帝所问不相当。”因引《太素》自“夫盐之味”至“血气争异”一段，谓：“《太素》与此经只三字不同，而注意大异。”复引杨注自“言欲知病征者”至“各不相得故也”，谓：“杨氏注义与黄帝上下问答义相贯穿，王氏解‘盐咸器津’，义虽渊微，至于注‘弦绝音嘶’、‘木敷叶发’，殊不与帝问相协，不若杨义之得多也。”
<strong>黄帝曰：余念其病，心为之乱惑，反甚其病，不可更代，百姓闻之为残贼，为之奈何？</strong>
余念微病淫留至深，众庶不知，遂著骨髓。余痛其心，反甚于病，不能去已，故曰不可更代。百姓闻此积微成大坏腑之言，莫不以为残贼之深，欲知为之奈何也？
平按：“余念其病”《素问》作“余念其痛”。
<strong>岐伯曰：夫人生于地，悬命于天，天地合气，命之曰人。人能应四时者，天地为之父母。</strong>
天与之气，地与之形，二气合之为人也。故形从地生，命从天与。是以人应四时，天地以为父母也。
<strong>荷主万物者，谓之天子。</strong>
天地所贵者人，人之所贵者圣，唯圣荷物，故号曰天子也。
平按：“荷主”二字，《素问》作“知”。
<strong>天有阴阳，人有十二节；</strong>
此言天子所知，凡有二合四能。天有十二时，分为阴阳，子午之左为阳，子午之右为阴，人之左手足六大节为阳，右手足六大节为阴，此为一合也。
<strong>天有寒暑，人有虚实。</strong>
十二爻寒暑之气，十一月阳气渐息，阴气渐消；至四月阳气在盈，阴气正虚；至五月阴气渐息，阳气渐消；至十月阴气在盈，阳气正虚。阴阳即为寒暑者也，盈虚以为虚实者也。人亦如之，消息盈虚，有虚有实，为二合也。
<strong>能经天地阴阳之化者，不失四时；</strong>
天地合气，命之曰人，故能知天地阴阳变化，理与四时合契，此一能也。
<strong>能知十二节之理者，圣智不能欺；</strong>
知人阴阳十二节气与十二时同，循之而动，不可得失，虽有圣智，不能加也。欺，加也。此二能也。
平按：《素问》“知”上无“能”字；“欺”下有“也”字。
<strong>能存八动之变者，五胜更立；</strong>
八动，八节之气也。八节之气，合金、木、水、火、土五行之气，更废更立，血气亦然，此三能也。
<strong>能达虚实之数者，独出独入，呿吟至微，秋毫在目。</strong>
能达寒暑之气虚实相移者，则寿蔽天地，能独出死地，独入长生。其言也，呿吟至真微妙之道；其智也，目察秋毫深细之理。此四能也。呿，音去，即露齿出气。
平按：《素问》新校正引杨注云：“呿，谓露齿出气。”与此同。
<strong>黄帝曰：人生有形，不离阴阳，</strong>
万物负阴抱阳，冲气以为和，万物尽从三气而生，故人之形不离阴阳也。
<strong>天地合气，别为九野，分为四时，月有小大，日有短长，万物并至，不可胜量，虚实呿吟，敢问其方？</strong>
从道生一，谓之朴也。一分为二，谓天地也。从二生三，谓阴阳和气也。从三以生万物，分为九野四时日月乃至万物。一一诸物皆为阴阳气之所至，故所至处不可胜量。不可量物并有虚虚实实之谈，请言其道。方，道也。
<strong>岐伯曰：木得金而伐，火得水而灭，土得水而达，万物尽然，不可胜竭。</strong>
言阴阳相分，五行相克，还复相资。知金以克木，水以克火，土以克水，始土克水，得水通易，余四时皆然，并以所克为资，万物皆尔也。
平按：“土得水而达”《素问》“水”作“木”；“而达”下，《素问》有“金得火而缺，水得土而绝”二句。
<strong>故针有悬布天下者五也，</strong>
故针等利人之道，凡有五利也。
<strong>黔首共饮食，莫知之也。</strong>
黔，黑也，渠廉反。人之首黑，故名黔首也。饮食，服用也。黔首服用此道，然不能得其意也。
平按：“饮食”《素问》作“余食”，新校正云：“全元起本‘余食’作‘饱食’，注云：‘愚人不解阴阳，不知针之妙，饱食终日，莫能知其妙益。’又《太素》作‘饮食’，杨上善云：‘黔首服用此道，然不能得其意。’”
<strong>一曰治神，</strong>
存生之道，知此五者以为摄养，可得长生也。魂神意魄志，以神为主，故皆名神。欲为针者，先须理神也。故人无悲哀动中，则魂不伤，肝得无病，秋无难也；无怵惕思虑，则神不伤，心得无病，冬无难也；无愁忧不解，则意不伤，脾得无病，春无难也；无喜乐不极，则魄不伤，肺得无病，夏无难也；无盛怒者，则志不伤，肾得无病，季夏无难也。是以五过不起于心，则神清性明，五神各安其脏，则寿近遐算，此则针布理神之旨也，乃是崆峒广成子之道也。
平按：注“先须理神也”，《素问》新校正引此注作“先须治神”。“各安其脏”，“其”字原钞作“甚”，依新校正所引作“其”①。“寿近遐算”，新校正所引作“寿延遐算”。
①仁和寺本作“各安其脏”，与《素问》新校正同。
<strong>二曰治养身，</strong>
饮食男女，节之以限，风寒暑湿，摄之以时，有异单豹岩穴之害，即内养身也；实恕慈以爱人，和尘劳而不迹，有殊张毅高门之伤，即外养身也。内外之养周备，则不求生而久生，无期寿而寿长也，此则针布养身之极也。玄元皇帝曰：“太上养神，其次养形。”斯之谓也。
平按：“养身”，《素问》新校正云：“《太素》身作形。”此仍作“身”。注“岩穴”，新校正所引作“外彫”；“恕慈”作“慈恕”；“养身”，“身”字均作“形”；“寿长”作“长寿”。又按：注“单豹”、“张毅”事，见《淮南子•人间训》。
<strong>三曰知毒药药为真，</strong>
药有三种：上药养神，中药养性，下药疗病。此经宗旨养神养性，唯去怵惕之虑、嗜欲之劳，其生自寿，不必假于针药者也。有病生中，无出毒药，以为真恶，故须知之。
平按：《素问》“药”字不重。
<strong>四曰制石大小，</strong>
东方滨海水傍，人食盐鱼，多病痈肿，故制砭石大小，用破痈也。
平按：《素问》“”作“砭”。
<strong>五曰知输脏血气之诊。</strong>
输，为三百六十五穴者也。脏，谓五脏血气。诊，谓经络脉诊候也。
平按：《素问》“输”作“府”。
<strong>五法俱立，各有所先。</strong>
此五法各有所长，故用之各有所先也。
<strong>今末世之刺，虚者实之，满者洩之，此皆众工所共知之。</strong>
粗工守形，实者泻之，虚者补之，斯乃众人所知，不以为贵也。
平按：《素问》“洩”作“泄”；“知之”作“知也”。
<strong>若夫法天则地，随应而动者，知之者若响，随之者若影，</strong>
刺虚实之道，法天地以应万物，若响应声，如影随形，得其妙，得其机，应虚实而行补泻也。
平按：《素问》、《甲乙》“动”下无“者”字；“知”作“和”。
<strong>道无鬼神，独往独来。</strong>
应天地之动者，谓之道也。有道者其鬼不神，故与道往来，无假于鬼神也。
平按：“独往独来”《素问》、《甲乙》作“独来独往”。
<strong>黄帝曰：愿闻其道。岐伯曰：凡刺之真，必先治神，五脏已定，九候已备，廼缓存针。</strong>
凡得针真意者，必先自理五神，五神即理，五脏血气安定，九候已备于心，乃可存心针道，补泻虚实。
平按：“九候已备”《甲乙》作“九候已明”。“廼缓存针”《素问》作“后乃存针”，《甲乙》同。
<strong>众脉弗见，众凶弗闻，外内相得，毋以形先，</strong>
病人众病脉候不见于内，诸病声候不闻于外，内外相得为真，不唯形之善恶为候也。
平按：“弗见”《素问》作“不见”，《甲乙》作“所见”；“弗闻”《甲乙》作“所闻”。
<strong>可棁往来，乃施于人。</strong>
棁，五骨反，动也。先知内外相得之理，动而往来，乃可施人也。
平按：“棁”《素问》、《甲乙》作“玩”。
<strong>人有虚实，五虚勿近，五实勿远，</strong>
五，谓皮、肉、脉、筋、骨也。此五皆虚，勿近泻之；此五皆实，勿远而不泻。
平按：“人有虚实”《甲乙》作“虚实之要”。
<strong>至其当发，间不容眴，</strong>
至其气至机发，不容于眴目也。容于眴目即失机，不得虚实之中。眴，音舜。
平按：“眴”《素问》、《甲乙》作“瞚”，新校正云：“《甲乙》瞚作暄，全元起本及《太素》作眴。”
<strong>手动若务，针耀而眴，</strong>
手转针时，专心一务。
平按：“眴”《素问》、《甲乙》作“匀”。
<strong>静意视义，观适之变，</strong>
可以静意，无劳于众物也。视其义利，观其适当，知气之行变动者也。
<strong>是谓冥冥，莫知其形，</strong>
此机微者，乃是窈冥众妙之道，浅识不知也。
<strong>见其乌乌，见其稷稷，从见其飞，不知其杂，</strong>
乌乌、稷稷，凤凰雄雌声也。凤凰群杂而飞，雄雌相和，不见其杂。有观凤者，别其声殊，辨其形异，故曰不杂。譬善用针者，妙见针下气之虚实，了然不乱也。
平按：“乌乌”，袁刻作“鸟鸟”。“杂”《素问》、《甲乙》作“谁”。
<strong>伏如横弩，起如发机。</strong>
如横弩者，比其智达妙术也。起如机者，比行之得中。
平按：“起如”《甲乙》作“起若”。
<strong>黄帝曰：何如而虚，何如而实？岐伯曰：刺虚者须其实也，刺实者须其虚也，</strong>
虚为病者，补之须实；实为病者，泻之须虚也。
<strong>终气以至，慎守勿失，</strong>
得气补泻，终时慎之，勿使过与不及也。
平按：“终”《素问》、《甲乙》作“经”。
<strong>深浅在志，</strong>
志，记也。计针下深浅，可记之，不得有失。深浅有失，更增其病，故须记。
<strong>远近若一，</strong>
使之得中，不可过与不及，故曰若一也。
<strong>形如临深渊，手如握虎，神无营于众物。</strong>
行针专务，设二喻以比之：一如临深渊，更营异物，必有颠坠之祸；亦如握虎不坚，定招自伤之害。故行针调气，不可不用心也。
平按：《素问》、《甲乙》无“形”字。
<strong>黄帝曰：愿闻禁数。岐伯曰：脏有要害，不可不察，</strong>
五脏之气所在，须知针之为害至要，故欲察而识之。
<strong>肝生于左，</strong>
肝者为木在春，故气生左。
<strong>肺藏于右，</strong>
肺者为金在秋，故气藏右也。肝为少阳，阳长之始，故曰生也。肺为少阴，阴藏之初，故曰藏也。
平按：注“生也”、“藏也”，《素问》新校正所引杨注，无两“也”字。
<strong>心部于表，</strong>
心者为火在夏，居于大阳，最上，故为表。
<strong>肾治于里，</strong>
肾者为水在冬，居于大阴，最下，故为里也。心为五脏部主，故得称部。肾间动气，内理五脏，故曰里也。
平按：注“内理五脏”，《素问》新校正所引杨注，“理”作“治”；“故曰里也”，“里”作“治”。
<strong>脾为之使，</strong>
脾者为土，王四季。脾行谷气以资四脏，故为之使也。
<strong>胃为之市。</strong>
胃为脾腑也。胃贮五谷，授气与脾，以资四脏，故为市也。
<strong>鬲肓之上，中有父母，</strong>
心下鬲上谓肓。心为阳，父也；肺为阴，母也。肺主于气，心主于血，共营卫于身，故为父母也。
平按：注“谓肓”，《素问》新校正所引杨注，作“为肓”。
<strong>七节之傍，中有志心，</strong>
脊有三七二十一节，肾在下七节之傍。肾神曰志，五脏之灵皆名为神，神之所以任物，得名为心，故志心者，肾之神也。
平按：“志心”《素问》作“小心”，新校正云：“《太素》作志心。”注“五脏之灵皆名为神，神之所以任物，得名为心”，袁刻脱此十八字。“物，得名为心，故志心者，肾之神也”十三字，新校正所引作“得名为志者，心之神也”九字。
<strong>顺之有福，逆之有咎。</strong>
人之上顺血气，下顺志心，有长生之福；逆之，有入死地之祸也。
平按：“顺”《素问》作“从”。
<strong>黄帝曰：愿闻九针之解，虚实之道。</strong>
请解九针应于九数虚实之道也。
<strong>岐伯曰：刺虚则实之者，针下热也。</strong>
刺寒虚者，得针下热，则为实和也。
平按：“热也”下，《素问》有“气实乃热也”五字。
<strong>满而泄之者，针下寒也。</strong>
刺热实者，得针下寒，则为虚和也。
平按：“寒也”下，《素问》有“气虚乃寒也”五字。
<strong>宛陈则除之者，出恶血也。</strong>
宛陈，恶血。
平按：“宛”《素问》、《甲乙》作“菀”。
<strong>邪胜则虚之者，出针勿按也。</strong>
勿按者，欲泄其邪气也。
<strong>徐而疾则实者，徐出针而疾按也。</strong>
泻法徐出针为是，只为疾按之，即邪气不泄，故为实。
平按：注“疾”下，袁刻重一“疾”字。
<strong>疾如徐则虚者，疾出针而徐按之也。</strong>
补法疾出针为是，只是徐徐不即按之，令正气泄，故为虚也。
平按：“疾如徐”《素问》、《甲乙》作“疾而徐”。
<strong>言实与虚者，寒温气多少也。</strong>
言寒温二气，偏有多少，为虚实也。
<strong>若无若有者，疾不可知也。</strong>
言病若有若无，故难知也。
平按：“不可知”，袁刻作“不可不知”；注“故”下，袁刻增一“甚”字。
<strong>察后与先者，知病先后。</strong>
知相传之病先后者。
<strong>为虚与实者，工守勿失其法。</strong>
刺虚欲令实，刺实欲使虚，工之守也。
平按：《素问》无“守”字。
<strong>若得若失者，离其法。</strong>
失其正法，故得失难定也。
<strong>虚实之要，九针最妙者，为其各有所宜。</strong>
要在各有所宜。
<strong>补泻之时者，与气开闭相合也。</strong>
补闭泻开，合热①为时。
平按：《素问》“闭”作“阖”。
①“热”，人卫本注曰：疑“气”之误。
<strong>九针之名，各不同形者，针官其所之当补泻。</strong>
九针之形及名别者，以官主病之别，又补泻殊用也。
平按：《素问》“官”作“穷”；“所”下无“之”字；“泻”下有“也”字。
<strong>刺其实须其虚者，留针，阴气降至，乃去针也。</strong>
刺于热实，留针使针下寒，无热乃出针。
平按：《素问》“实”上无“其”字；“降”作“隆”。
<strong>刺其虚须其实者，阳气降至，针下热，乃去针也。</strong>
刺于寒虚，留针使针下热，无寒乃出针也。
平按：《素问》“虚”上无“其”字；“降”作“隆”。
<strong>降之已至，慎守勿失者，勿变更。</strong>
寒温之气，降至针下，勿令太过不及，使之变为余病也。
平按：“降之”《素问》作“经气”；“更”下有“也”字。
<strong>深浅在志者，知病之内外也。</strong>
下针浅深得气，即知病在脏腑也。
<strong>近远如一者，深浅其候等也。</strong>
深浅得候，即知合中，不令过与不及。
<strong>形如临深渊者，不敢堕也。</strong>
恐其失也。
<strong>手如握虎者，欲其壮也。</strong>
专务甚也。
<strong>神毋营于众物者，静志观病人，毋左右视也。</strong>
言志一不乱也。
<strong>义毋邪下者，欲瞻病人目，制其神，令气易行也。</strong>
不自御神，为义邪下。
平按：“义毋邪下者”下，《素问》有“欲端以正也。必正其神者”二句。
<strong>所谓三里者，下膝三寸也。所谓付之者，举膝分易见也。</strong>
言三里付阳穴之所在也。付阳穴在外踝上三寸，举膝分之时，其穴易见也。又付三里所在者，举膝分其穴易见也。
平按：“付”《素问》作“跗”，新校正云：“全元起本跗之作低胻，《太素》作付之。按《骨空论》，跗之疑作跗上。”又按：《素问》王注云：“三里，穴名，正在膝下三寸，外两筋肉分间。极重按之，则足跗上动脉止矣，故曰举膝分易见。”
<strong>巨虚者，摇乔足胻独陷者也。下廉者，陷者也。</strong>
在三里下三寸，足胻外独陷大虚之中，名曰巨虚。巨虚之中，上廉足阳明脉与大肠合，下廉足阳明脉与小肠合。乔，高也，谓此外踝上高举处也，摇而取之。
平按：《素问》无“摇”字；“乔”作“蹻”；“独陷者也”作“独陷者”；“陷者也”作“陷下者也”。
<strong>黄帝问岐伯曰：余闻九针，上应天地四时阴阳，愿闻其方，令可传于后世，而以为常。岐伯曰：夫一天、二地、三人、四时、五音、六律、七星、八风、九野，</strong>
此举天地阴阳之数。
平按：《素问》“而以为常”作“以为常也”。
<strong>人形亦应之，针各有所宜，故曰九针。</strong>
人形应于九数，故曰各别有所宜。
平按：《素问》“人形”作“身形”。
<strong>人皮应天，人肉应地，人脉应人，人之筋应时，</strong>[平按：《素问》“筋”上无“之”字。]<strong>人声应音，人阴阳合气应律，人齿面目应星，</strong>[平按：《素问》王注：“人面应七星，所谓面有七孔应之也。”新校正云：“此注乃全元起之辞也。”]<strong>人出入气口应风，</strong>[平按：《素问》无“口”字。]<strong>人九窍三百六十五络应野。</strong>
言人九分应九数也。
<strong>故一针皮，二针肉，三针脉，四针筋，五针骨，六针调阴阳，七针益精，八针除风，九针通九窍，除三百六十五节气，此之谓也，各有所主也。</strong>
人身既应九数，行针亦有九别也。调阴阳者，应六律也。益精者，益五脏精。应七星，谓北斗七星。除风，应八风。通九窍，应三百六十五节之气九野者也。以其人身有主合之
也。
平按：《素问》“谓”下无“也”字。注“野”下，袁刻脱“者”字。
<strong>人心意应八风，人邪气应天地，</strong>
心意邪气，应天地之中八风也。
平按：“人邪气应天地”《素问》作“人气应天”。
<strong>人面应七星，人发齿耳目五声应五音六律，人阴阳脉血气应地，人肝目应之九，九窍三百六十五。</strong>
肝主于目，在天为日月，其数当九，故九窍合九野三百六十五数也。
平按：《素问》无“人面应七星”一句。新校正云：“全元起本无九窍下七字。”
<strong>人一以观动静，</strong>
九数各有九分义，故人之一分法动静也。
<strong>天二以候五色，七星应之以候发毋泽也，</strong>
天之二分之义候五色，七星分发皆天之候。
平按：《素问》无“也”字。
<strong>五音一以候宫商角徵羽，</strong>
五音一分之义，以候人之五声也。
<strong>六律有余不足应之，</strong>
六律升降，以候虚实。
<strong>二地一以候高下有余，</strong>
地之一分之义，以候高下有余也。
<strong>九野一节输应之以候闭，</strong>
九野一分之义，候三百六十五节气输穴闭之不泄也。
<strong>三人变一分候齿，泄多血少，</strong>
人九变一分之义，候齿及泄多血少。
平按：《素问》“三”上有“节”字；“一分”下有“人”字。
<strong>十分角之变，</strong>
九数各九之，此言十分，未详，或字误。十分之义，角音之变也。
<strong>五分以候缓急，</strong>
五分之义，以候缓急也。
<strong>六分不足，</strong>
六分以候不足。
<strong>三分寒关节，</strong>
三分以候关节也。
平按：“关”，袁刻误作“开”，《素问》亦作“关”。
<strong>人九分四时节人寒温燥湿，</strong>
人第九之分，以候四时节，寒湿燥湿也。
平按：《素问》“人九分”作“第九分”；“时”下无“节”字。
<strong>四时一应之，以候相反一，</strong>
四时一分，以候相反。
平按：“相反”下，袁刻脱“一”字。
<strong>四方各作解。</strong>
四时一分，以候四方作解。此之九窍，一一各有九分，取之作解，多少不等，或取一，或取二三四等，章句难分，但指句而已也。
平按：《素问》王注云：“此一百二十四字，蠹简烂文，义理残缺，莫可寻究，而上古书，故且载之，以佇后之具本也。”新校正云：“详王氏一百二十四字，今有一百二十三字，又亡一字。”据本书自“九窍三百六十五”起，至“四方各作解”止，与《素问》校：“‘毋泽’下，本书多一‘也’字；‘三人变一分’上，本书少一‘节’字，下少一‘人’字；‘九分四时’下，本书多一‘节’字。”仍止一百二十三字。杨氏亦谓章句难分，但指句而已。则其不可寻究，故不自今日始也，姑存之以待来者。
<strong>帝问岐伯曰：有病颈痈者，或石治之，或以针灸治之，而皆已，其真安在？岐伯曰：此同名异等者也。</strong>
同称痈名，针灸石等异疗之。
平按：《素问》“针”上无“以”字。《甲乙》“其真安在”作“其治何在”；“异”上有“而”字。
<strong>夫痈气之息者，宜以针开除去，</strong>
息者，增长也。痈气长息，宜以针刺开其穴，泻去其气。
平按：《素问》、《甲乙》“去”下有“之”字。
<strong>夫气盛血聚，宜石而泻之，皆所谓同病异治者。</strong>
气盛血聚，未为脓者，可以石熨，泻其盛气也。气盛脓血聚者，可以砭石之针破去也。
平按：《素问》、《甲乙》“聚”下有“者”字；“皆”作“此”。
知汤药
平按：此篇自篇首至末，见《素问》卷四第十四《汤液醪醴论篇》。
<strong>黄帝问岐伯曰：法病之始生也，极微极精，必先舍于皮肤。今良工皆称曰病成，名曰逆，则针石不能治也，良药不能及也，今良工皆持法守其数。亲戚兄弟远近，音声日闻于耳，五色日见于目，而病不愈者，亦可谓不蚤乎？</strong>
精，谓有而不虚也。但有病在皮肤，微小精实不虚，若不疗者，定成大病，故良工称为病成。以其病者精志眷慕于亲戚，耳目玩乐于声色，日久病成，不可疗也，由其不破于脆①微也。
平按：《素问》“法病”作“夫病”；“必先舍”作“必先入结”；“持法”作“得其法”；“可谓”作“何暇”，新校正云：“按：别本暇作谓。”注“有而不虚”，原钞作“有而虚不”，原校作“不虚”。“精实不虚”，“虚”字袁刻误作“无”。
①“脆”，萧本原作“脃”。考仁和寺本，作“脆”。考《玉篇•肉部》：脃，同脆。今依仁和寺本改。
<strong>岐伯曰：病为本，工为标，标本不得，邪气不服，此之谓也。</strong>
若本无病，则亦无疗方，故知有病为本，然后设工，是则以病为本，以工为末也。标，末也。风寒暑湿所生之病以为本也，工之所用针石汤药以为标也。故病与工相契当者，无大而不愈；若工病不相符者，虽微而不遣，故曰不得，邪不服也。
<strong>黄帝问曰：其病有不从豪毛而生，而五脏阳伤以竭，</strong>
有病不以风寒暑湿邪袭于豪毛腠理，入而为病，而五脏伤竭，此为总言。
平按：《素问》“有”上无“病”字；“生而”作“而生”；“伤以竭”作“阳以竭也”，新校正云：“按：全元起本及《太素》阳作伤，义亦通。”
<strong>津液虚廓，</strong>
肾伤竭也。廓，空也。
平按：“虚廓”《素问》作“充郭”。“廓”袁刻误作“廊”。
<strong>其魄魄独，</strong>
心伤竭也。
平按：“其魂魄独”《素问》作“其魄独居”。
<strong>孤精于内，气耗于外，</strong>
虽有五脏之精，而外少吐纳之气。耗，少也，肺伤竭也。
<strong>形别不与衣相保，</strong>
皮肤不仁，不与衣相近，脾伤竭也。保，近也。
平按：“形别不与衣相保”《素问》作“形不可与衣相保”。
<strong>此四亟急而动中，是气巨于内，而形施于外，治之奈何？</strong>
此四候即是五脏伤竭，病生于内，故曰动中。亟，数也。是为五脏大气数发，病生于内，病形施外，疗之奈何也。
平按：《素问》“亟”作“极”；“巨”作“拒”。注“巨”，大气也，应作“巨”，袁刻作“拒”。
<strong>岐伯曰：卒治权衡，</strong>
卒，终也。权衡，脏腑阴阳二脉也。病从内起，终须调于脏腑阴阳二脉，使之和也。
平按：《素问》作“平治于权衡”。
<strong>去宛陈，</strong>
宛陈，恶血聚也。有恶血聚，刺去也。
<strong>茎微动中四亟，</strong>
肾间动气得和，则阴茎微动，四竭得生，故本标得，邪气服。
平按：《素问》“茎”作“”，新校正云：“《太素》作茎。”与此正同；“动”下无“中”字；“亟”作“极”。
<strong>湿衣缪处，以复其形，</strong>
缪，异也。衣肉不相保附，故曰缪处。调之既得肾气动已，则衣肉相得，故曰复其形也。
平按：“湿衣缪处”《素问》作“温衣缪刺其处”。
<strong>开鬼门，</strong>
五神通之者也。
<strong>洁静府，</strong>
洁，清静也。心之不浊乱。
<strong>精以时，</strong>
命门所藏之精既多，以时而有。
<strong>服五汤，有五疏，修五脏，</strong>
五汤，五味汤也。药有五味，以合五行，相克相生，以为补泻，五气得有疏通，以修五脏也。
平按：《素问》“五汤”作“五阳”；“有五疏，修五脏”作“已布疏，涤五脏”。
<strong>故精自生，形自盛，骨肉相保，巨气乃平。黄帝曰：善哉。</strong>
肾间动气，人之生命，故气之和则精生，精生则形盛，形精既盛则骨肉相亲，于是大气平和，是为病形虽成，疗之有验。
平按：注下“精生”，“精”字袁刻脱。
知官能
平按：此篇自篇首至末，见《灵枢》卷十一第七十三《官能篇》，又见《甲乙经》卷五第四《针道篇》。
<strong>黄帝问岐伯曰：余闻九针于夫子，众多矣不可胜数，余推而论之，以为一纪。余司诵之，子听其理，非则语余，请受其道，令可久传，后世无患，得其人乃传，非其人勿言。</strong>
言道之博大，不可胜数，余学之于子，推寻穷问其理，十有二载。余今司而诵之，以示于子，其言有不当不可，余必当合理，余望传乎所授之人，传之后代，使久而利物也。
平按：“请受其道”《灵枢》作“请正其道”。
<strong>岐伯稽首再拜曰：请听圣王之道。</strong>
道在岐伯，授之与帝，帝得之于神①，故是圣王之道也。
①“神”，人卫本注曰：疑“圣”之误。
<strong>黄帝曰：用针之理，必知形气之所在；</strong>
帝诵岐伯所授针理章句，凡有四十七章。形之所在肥瘦，气之所在虚实。一也。
<strong>左右上下；</strong>
肝生于左，肺藏于右，心部于表，肾居其里，男女左右，阴阳上下，并得知之。二也。
<strong>阴阳表里；</strong>
五脏为阴居里，六腑为阳居表。三也。
<strong>血气多少；</strong>
三阴三阳之脉，知其血气之多少。四也。
<strong>行之逆顺；</strong>
营气顺脉，卫气逆行。五也。
<strong>出入之合；</strong>
血气有出入合处。六也。
<strong>谋诛伐有过；</strong>
诛伐邪气恶血。七也。
平按：“诛”《灵枢》作“谋”。
<strong>知解结；</strong>
结谓病脉坚紧，破而平之。八也。
<strong>知补虚泻实，上下之气；</strong>
能知补泻上下之气。九也。
平按：《灵枢》“之气”作“气门”。
<strong>明于四海，审其所在；</strong>
髓、血、气、谷四海，审知虚实所在。十也。
平按：《灵枢》“明”下有“通”字。
<strong>审寒热淋露；</strong>
因于露风，生于寒热，故曰寒热淋露。十一也。
平按：《灵枢》“寒”上无“审”字。
<strong>荥输异处；</strong>
五行荥输有异。十二也。
平按：“荥”《灵枢》作“以”。
<strong>审于调气；</strong>
审吐纳导引以调气。十三也。
<strong>明于经隧；</strong>
经，正经、奇经也。隧，诸络也。故曰泻其经隧，无伤其经，即其信也。十四也。
<strong>左右支络，尽知其会；</strong>
支络，小络也。皆知小络所归，大络会处。十五也。
平按：《灵枢》“支”作“肢”。
<strong>寒与热争，能合而调之；</strong>
阴阳之气不和者，皆能和之。十六也。
<strong>虚与实邻，和决而通之；</strong>
邻，近也。虚实二气不和，通之使平。十七也。
平按：《灵枢》“和”作“知”。
<strong>左右不调，把而行之，明于逆顺，乃知可治；</strong>
把，持也。人身左右脉不调者，可持左右寸口、人迎，诊而行之，了知气之逆顺，乃可疗之。十八也。
平按：《灵枢》注云：“把，一作犯。”注“了”字，袁刻脱。
<strong>阴阳不奇，故知起时；</strong>
奇，分也。阴阳之脉相并，浑而不分，候之知其病起之时。十九也。
<strong>审于本末，察其寒热，得邪所在，万刺不殆，知官九针，刺道毕矣；</strong>
妙通标本，则知寒热二邪所在，故无危殆，是为官主九针之道。二十也。
<strong>明于五输，徐疾所在；</strong>
明脏腑之经各有五输，输中补泻徐疾所在，并须知之。二十一也。
<strong>屈伸出入，皆有条理；</strong>
行针之时，须屈须伸，针之入出条数，并具知之。二十二也。
<strong>言阴与阳，合于五行；</strong>
知分阴阳之气，以为五行。二十三也。
<strong>五脏六腑，亦有所藏；</strong>
五脏藏五神，六腑藏五谷。二十四也。
<strong>四时八风，尽有阴阳，各得其位，合于明堂，各处色部；</strong>
八风，八节之风也。四时八节之气，各在阴阳之位，并合明堂，处于五行五色之部。明堂，鼻也。二十五也。
<strong>五脏六腑；</strong>
候五色之部，察知五脏六腑。二十六也。
<strong>察其所痛，左右上下；</strong>
察五色，知其痛在五脏六腑上下左右。二十七也。
<strong>知其寒温，何经所在；</strong>
知十二经所起寒温各有主。二十八也。
<strong>审尺之寒温滑涩，知其所苦；</strong>
言能审候尺之皮肤。二十九也。
平按：《灵枢》“尺”作“皮肤”二字。
<strong>鬲有上下，知气所在；</strong>
谷入于胃，清气上肺，故在鬲上；浊气留入胃中，在于鬲下。三十也。
平按：《灵枢》“鬲”作“膈”；“知”下有“其”字。《甲乙》作“知其气之所”。
<strong>先得其道，希而疏之，稍深以留之，故能徐之；</strong>
为补之道，希疏深留，徐动其针。三十一也。
平按：“希”《灵枢》作“稀”。《甲乙》作“布而涿之”，注云：“《太素》作‘希而疏之’。”《灵枢》、《甲乙》“徐”下有“入”字。
<strong>大热在上，推而下之，从下上者，引而去之，视前病者，常先取之；</strong>
视病热之上下，泻而去之。三十二也。
<strong>大寒在外，留而补之。入于中者，从合泻之；</strong>
寒在皮肤，留针使针下热，寒入骨髓，亦可留针使热，泻出寒热气。三十三也。
<strong>针所不为，火之所宜；</strong>
脉之陷下，是灸所宜，不可针也。三十四也。
平按：“火”《灵枢》、《甲乙》作“灸”。
<strong>上气不足，推而扬之。下气不足，积而从之；</strong>
上气不足，谓膻中气少，可推补令盛。扬，盛也。下气不足，谓肾间动气少者，可补气聚。积，聚也。从，顺也。三十五也。
<strong>阴阳皆虚，火自当之。厥而寒甚，骨廉陷下。寒过于膝，下陵三里。阴络所过，得之留止。寒入于中，推而行之，经陷下，火即当之；</strong>
火气强盛，能补二虚。三十六。
平按：“经陷下，火即当之”，《灵枢》作“经陷下者，火则当之”，《甲乙》作“经陷下者，即火当之”。
<strong>结络坚紧，火之所治；</strong>
络脉结而坚紧，血寒，故火攻疗。三十七也。
平按：《灵枢》“紧”作“下”；“火之所治”作“火所治之”。注“攻”字，袁刻脱。
<strong>不知所苦，两蹻之下，男阳女阴，良工所禁，针论毕矣；</strong>
有病不知所痛，可取阴阳二蹻之下。二蹻之下，男可取阴，女可取阳，是疗不知所痛之病。男阳女阴，二蹻之脉，不可取之。三十八也。
平按：“男阳女阴”《灵枢》作“男阴女阳”。
<strong>用针之服，必有法则，上视天光，下司八正，以辟奇邪；</strong>
服，学习也。学用针法，须上法日月星辰之光，下司八节正风之气，以除奇邪。三十九也。
<strong>而观百姓，审于虚实，无犯其邪，是天之露，遇岁之虚，救而弗胜，反受其殃。故曰：必知天忌，乃言针意；</strong>
而令百姓不犯虚实二邪岁露之忌，可谓得针之旨耳。天露者，岁之八正虚邪风雨也。四十也。
平按：《灵枢》“是天之露”，“天”上有“得”字；“弗胜”作“不胜”。
<strong>法于往古，验于来今，观于窈冥，通于无穷，粗之所不见，良工之所贵，莫知其形。若神仿佛；</strong>
法于往古圣人所行，逆取将来得失之验，亦检当今是非之状，又观窈冥微妙之道，故得通于无穷之理，所得皆当，不似粗工以意，唯嘱其形，不见于道，在同良才神使，独鉴其所贵，仿佛于真。四十一也。
<strong>邪气之中人也，洫泝动形，正邪之中人也微，先见于色，不知于身，若无若亡若存，在形无形，莫知其精；</strong>
血，谓沟渠，即腠理也。泝，谓水之逆流，即邪气入腠理也。八正虚邪气入腠理时振寒起于豪毛动形者也。正邪者，因身形饥用力，汗出腠理开，逢虚风中人，微而难知，莫见其精。四十二也。
平按：《灵枢》“洫泝”作“洒淅”；“不知于身”作“不知于其身”；“若无”上有“若有”二字；“其精”作“其情”。
<strong>是故上工之取气也，乃救其萌芽，下工守其已成，因败其形；</strong>
邪气初客，未病之病，名曰萌芽，上工知之。其病成形，下工知之。四十三也。
<strong>是故工之用针也，知气之所在，而守其门户；</strong>
谓知邪气，处气处①于皮肤脉肉筋骨所在，守其空穴门户疗之。四十四也。
①“气处”，人卫本注曰：疑涉上而衍。
<strong>明于调气补泻所在，除疾之意，所取之处；</strong>
明于调气补泻处所，是处可补，是处可泻，不妄为之。四十五也。
<strong>泻必用员，切而传之，</strong>[平按：“员”《甲乙》作“方”，注云：“《太素》作员。”“节而传之”《灵枢》、《甲乙》作“节而转之”。]<strong>其气乃行，疾入徐出，邪气乃出，伸而迎之，摇大其穴，气出乃疾，补必用方，</strong>[平按：“方”《甲乙》作“员”，注云：“《太素》作方。”]<strong>外引其皮，令当其门，左引其枢，右推其肤，微旋而徐推之，必端以正，安以静，坚心无解，欲微以留，气下而疾出之，推其皮，盖其外门，真气乃存；</strong>
员，谓之规，法天而动，泻气者也；方，谓之矩，法地而静，补气者也。枢，谓针动也。泻必用方，补必用员，彼出《素问》，此是《九卷》方圆之法，神明之中，调气变不同故尔。四十六也。
<strong>用针之要，无忘养神。</strong>
用针之道，下以疗病，上以养神。其养神者，长生久视，此大圣之大意。四十七也。以上四十七章，《内经》之大总，黄帝受之于岐伯，故诵之以阅所闻也。
平按：“养神”《灵枢》作“其神”。注“阅”，袁刻作“明”，按《说文》：阅，察也。《博雅》云：阅，数也。又《前汉书•文帝纪》：“阅天下之义理多矣。”注：阅，犹更历也。亦通。
<strong>雷公问于黄帝曰：《针论》曰：得其人乃传，非其人勿言。何以知其可传？黄帝曰：各得其人，任之其能，故能明其事。雷公曰：愿闻官能奈何？</strong>
人受命于天，各不同性，性既不同，其所能亦异，量能用人，则所为必当，故因问答，以通斯德者也。
平按：注“德”字，袁刻作“道”。
<strong>黄帝曰：明目者，可使视也；</strong>
人之所能，凡有八种。视面部五行变色，知其善恶，此为第一明人也。
平按：《灵枢》“也”作“色”。
<strong>聪耳者，可使听音；</strong>
听病人五音，即知其吉凶，此为第二聪听人也。
<strong>接疾辞给者，可使传论而语余人；</strong>
其知接疾，其辨敏给，此可为物说道以悟人，此第三智辨人也。
平按：《灵枢》“接疾辞给者”作“捷疾辞语者”；“可使传论而语余人”作“可使传论语”。
<strong>安静手巧而心审谛者，可使行针艾，理血气而调诸逆顺，察阴阳而兼诸方；</strong>
神清性明，故安静也。动合所宜，明手巧者妙察机微，故审谛也。此为第四静慧人也。
平按：《灵枢》“安静”上有“徐而”二字。
<strong>缓节柔筋而心和调者，可使导引行气；</strong>
身则缓节柔筋，心则和性调顺，此为第五调柔人也。调柔之人，导引则筋骨易柔，行气则其气易和也。
<strong>疾毒言语轻人者，可使唾痈祝病；</strong>
心忌毒，言好轻人，有此二恶，物所畏之，故可使之唾祝，此为第六口苦人也。
平按：《灵枢》“祝”作“咒”。
<strong>爪苦手毒，为事善伤者，可使按积抑痹。</strong>
爪手苦毒，近物易伤，此为第七苦手人也。
<strong>各得其能，方乃可行，其名乃章；不得其人，其功不成，其师无名。故曰：得其人乃言，非其人勿传，此之谓。</strong>
各用其能，以有所当，故曰得人。如不得人，道不可传也。
平按：《灵枢》“章”作“彰”；“谓”下有“也”字。
<strong>手毒者，可使试按龟，置龟于器之下而按其上，五十日而死矣；手甘者，复生如故。</strong>
毒手按器而龟可死，甘手按之而龟可生，但可适能而用之，不可知其所以然也。此为第八甘手人也。
平按：《灵枢》“器”下无“之”字；“如故”下有“也”字。
卷第二十（佚）
（佚）
卷第二十一九针之一
简介

编者按：卷第二十一萧本全卷佚。今依仁和寺本、盛文堂本补入，并以今本《灵枢》、《素问》校勘，附校语于“编者按”之后。
&nbsp;
九针要道
编者按：自篇首至末，见《灵枢•九针十二原第一》。
<strong>黄帝问岐伯曰：余子万民，养百姓，而收其租税。余哀其不终，属有疾病。余欲勿令被毒药，无用砭石，欲以微针通其经脉，调其血气，营其逆顺出入之会，令可传于后世，</strong>
五方疗病，各不同术，今圣人量其所宜，杂令行之，取十全，故次言之。子者，圣人爱百姓，犹赤子也。中有邪伤，属诸疾病，不终天年。有疗之者，行于毒药，或以砭石伤肤，毒药损中，可九种微针通经调气，以传后代也。
编者按：“问”字后，《灵枢》有“于”字；“终”作“给”；“勿令”作“勿使”。
<strong>必明为之法，令终而不灭，久而不绝，</strong>
法令即针经法也。
<strong>易用难忘，</strong>
毒药砭石，粗术之法，难用易忘；九种针要道，易用难忘也。
<strong>为之经纪。</strong>
可为微针之经纪也。
<strong>异其篇章，</strong>
可为微针篇目章句也。
编者按：“篇”字《灵枢》“无”。
<strong>别其表里，</strong>
取其腑输为表，脏输为里。
<strong>为之终始。</strong>
微针之数，始之于一，终之九也。
<strong>令各有形，先立《针经》。愿闻其情。</strong>
为前五法，必须各立形状，立前五形之本，须作仿经法，故请先立《针经》，欲闻叙针之情也。
<strong>岐伯曰：臣请推而次之，令有纲纪，始于一而终于九。请言其道。</strong>
次之者，推九针之序，纲纪之次也。
编者按：《灵枢》“曰”前有“答”字；“一”后无“而”字；
<strong>小针之要，易陈而难入也。粗守形，工守神。神乎神，客在门，未视其疾，恶知其源？刺之微，在速迟，粗守关，工守机，机之动，不离空，空中之机，清静以微。其来不可迎，其往不可追。知机道者，不可挂以发；不知机者，抧之不发。知其往来，要与之期，粗之闇乎，眇哉，工独有之。往者为逆，来者为顺，明知逆顺，正行无问。迎而夺之，恶得无虚？追而济之，恶得无实？</strong>
但九针要道，下解中，自当其释也。
编者按：《灵枢》“难入”后无“也”字；前二“工”字均作“上”；“未视其疾”作“未睹其疾”；“其源”作“其原”；“不离空”作“不离其空”；“清静以微”，“以”作“而”；“不可迎”作“不可逢”；“道者”前有“之”字；“不知机者”作“不知机道”；“抧”作“叩”；“迎而夺之”作“逆而夺之”。注“但”字，盛文堂本作“伹”；“下”字后所缺一字，仁和寺本残缺左半部，右半似“成”，盛文堂本作“成”，恐误；“释”字，仁和寺本残不可辨，今据盛文堂本作“释”，待考。
<strong>迎之随之，以意和之，针道毕矣。</strong>
逆顺察之于阴阳，迎夺施之于补泻。
<strong>凡用针者，虚则实之，满则泄之，宛陈则除之，邪胜则虚之。大要曰：徐而疾则实，疾而徐则虚。言实与虚，若有若无，察后与先，若亡若存。为虚与实，若得若失。</strong>
言以意调于补泻，则针道可穷矣也。
编者按：若亡若存《灵枢》作若存若亡。
<strong>虚实之要，九针最妙，补泻之时，以针为之。</strong>
五方别疗，莫先于针；所以补泻以针为之也。
<strong>泻曰必持而内之，放而出之，排阳出针，疾气得泄，</strong>
凡泻之道，内针必持，出针必放之，摇大其穴，排阳邪而出针疾，病之气得泄，谓之泻也。
编者按：“而内之”，《灵枢》无“而”字；“出针”作“得针”。注“摇大其穴”，“大”字原抄误作“火”，今据文义改
<strong>按而引针，是谓内温，血不得散，气不得出。</strong>
以手按其所针引之后暖气内聚，以心持针，不令营血得散；外闭其门，令卫气不得泄出，谓之补也。
编者按：《灵枢》“出”后有“也”字。
<strong>补曰随，随之意，若忘之，</strong>
随气呼吸而微动针之也。
编者按：前“随”字后，《灵枢》有“之”字；“忘”作“妄”。
<strong>若行若悔，如蚊虻上，</strong>
欲去欲作，为行悔也。针在皮肤之中，去来微动，如彼蚊虻止，又皮肤微觉有之也。
编者按：“悔”《灵枢》作“按”；“上”作“止”，据杨注亦应作“止”。
<strong>如留如还，</strong>
针在皮肤之中，若似留停，人[云：疑为又之误]如还去，此皆言其候气者也。
<strong>去如绝弦，</strong>
得气已去，即止补泄，其补泄已，即疾出针。如绝弦者，言其速也。
编者按：“绝弦”《灵枢》作“弦绝”。注“即止补泄”，“止”、“泄”二字仁和寺本残，考其剩形，似此二字；盛文堂本作“即此补阴”，疑误。“其补泄已”，仁和寺本“泄”作“世”，当为“泄”字传写之误，今据文义改正；盛文堂本作“补得之也”，疑误。
<strong>令左属右，其气故止，</strong>
左手按穴，右手行针，内气已补，右手出针，左手闭门，使气相续不灭也。属，续也。
<strong>外门已闭，中气乃实，</strong>
痏孔为外门也，补已不泄，故内气得实也。
<strong>必无留血，急取诛之。</strong>
补者，，留其气也，不可留于客邪血也。邪血留者，可刺去之，故曰急诛之也。
<strong>持针之道，坚者为实。</strong>
持针不坚，则气散不从针。
编者按：“实”《灵枢》作“宝”。
<strong>正指直刺，针无左右，</strong>
刺者欲中其病，若针入左右不当于穴，其病不愈也。
编者按：“针无”《灵枢》作“无针”。
<strong>神在秋毫，</strong>
秋毫，谓秋时兔新生毫毛，其端锐微也。谓怡神在针端调气，故曰神在秋毫也。
编者按：经文、注文中四“毫”字，原本均作“豪”，为通假字，今径改。
<strong>属意病者。</strong>
念其针下病无邪也。
编者按：注“无邪也”三字，仁和寺本残缺不可辨，今据盛文堂本补。
<strong>审视血脉，刺之无殆。</strong>
审视十二经脉及诸络虚实，刺之无殆也。殆，危也。
编者按：“脉”字后《灵枢》有“者”字。
<strong>方刺之时，必在悬阳，及与两衡。神属勿去，知病存亡。</strong>
以所言方刺之时，先观气色者也。悬阳，鼻也，悬于衡下也。鼻为明堂，五脏六腑气色皆见明堂及与眉上两衡之中，故将针者，先观气色，知死生之候，然后刺也。
编者按：“两衡”《灵枢》作“两卫”。
<strong>血所在输，横居，视之独满，切之独坚。</strong>
血脉，络脉也。有脉横居输穴之中，视之满实，切之独坚者，是横居络脉也。
编者按：“所”《灵枢》作“脉者”二字，据杨注，“所”当为“脉”字之误；“输”《灵枢》作“腧”；“独满”作“独澄”。
<strong>夫气之在脉也，邪气在上，浊气在中，清气在下。故针陷脉则邪气出，针中脉则浊气出，针太深则邪气反沉，病益甚。故曰：皮、肉、筋、脉，各有所处，病各有所舍，针各有所宜，各不同形，各以任其所宜，无实实，无虚虚，无损不之而益有余，是谓重病，病益甚。取五脉者死，取三脉者恇；夺阴者死，夺阳者狂。针害毕矣。</strong>
恇，区方反，怯也，气少故怯。针害者，前所禁甚也。
编者按：“针太深”《灵枢》作“针大深”；前“病益甚”作“病益”；“所舍”作“所宜”；“针各有所宜”，《灵枢》无此
五字；“无实实，无虚虚”作“无实无虚”；“无损不之”，“之”字显为“足”字传写之误，《灵枢》作“损不足”，无“无”字。“重病”《灵枢》作“甚病”。
<strong>刺之而气不至，无问甚数；刺之气至，乃去之，勿复针。针各有所宜，各不同形，任其所为。刺之要，气至而有效，效之候，若风之吹云，照乎若见苍天，刺之道毕矣。</strong>
针入不得其气，无由补泻，故转针以待气，不问其数也。得气行补泻已，即便出针，其病愈速，故譬恶风吹云，见苍天也。
编者按：“甚数”《灵枢》作“其数”，据杨注亦当作“其数”；“气至”前《灵枢》有“而”字；“任其所为”作“各任其所”；“刺之要”前有“为”字；“效之候”作“效之信”；“照乎”作“明乎”。
<strong>黄帝曰：愿闻五脏六腑所出之处。岐伯曰：五脏五输，五五二十五输；六腑六输，六六三十六输。经脉十二，络脉十五，凡二十七气以上下，所出为井，所溜为荥，所注为输，所行为经，所入为合也。</strong>
二十七气所行，皆有五输。
编者按：“所入为合也”《灵枢》作“所以为合”。“输”作“腧”。注“二十七气所行，皆有五输”，《灵枢》为经文，“皆有五输”作“皆在五腧也”。
<strong>节之交，三百六十五会，知其要者，一言而终；不知其要，流散无穷。所言节者，神气之所游行出入也，非皮肉筋骨也。睹其色，察其目，知其散复。壹其形，听其动静，知其邪正。右主推之，左推之而御持之，气至而去。凡将用针，必先诊脉，视气之剧易，乃可以治病。五脏之气已绝于内，而用针者又实其外，是谓重竭，重竭则必其死，其死也静，治之者，辄反其气，取掖与膺；五脏之气已绝于外，而用针者又实其内，是谓逆厥，逆厥则必死也躁，治之者，反取四末。</strong>
言刺必须诊也。
编者按：“右推之而御持之”，《灵枢》作“右持而御之”；“气至而去”，“去”后有“之”字；“治病”作“治也”；二“又实”，《灵枢》均作“反实”；“则必其死”作“必死”二字；“也躁”作“其死也躁”。
<strong>刺之害中不去，则精泄；不中而去，则致气。精泄则病益甚而恇，致气则生为痈疡。</strong>
不中病，中精，故精泄。不中病，病虽暂去，更致弗气为痈疡也。精泄病甚，故恇也。
编者按：“不去”前，《灵枢》有“而”字；“不中而去”作“害中而去”。
九针要解
编者按：此篇见《灵枢•小针解第三》。
<strong>所谓易陈者，易言也。难入者，难着于人也。</strong>
言者甚易，行之难着。
<strong>粗守形者，守刺法也。工守神者，守人之血气，有余不足，可补泻也。</strong>
守刺规矩之形，故粗；守血气，中神明，故工也。
编者按：“工”《灵枢》作“上”。
<strong>神客者，正邪共会也。神者，正气也。客者，邪气也。</strong>
神者，玄之所生，神明者也。神在身中，以为正气，所以身中以神为主，故邪为客也。邪来乘于正，故为会也。
<strong>在门者，邪循正气之所出入也。</strong>
门者，腠理也。循正气在腠理出入也。
<strong>未睹其疾者，先知正邪何经之病。</strong>
未睹病之已成，即能先知正邪之发在何经脉中也。
编者按：“正邪”《灵枢》作“邪正”。“病”后有“也”字。
<strong>恶知其原者，先知何经之病，所取之处也。</strong>
先知何注有病之微，疗之处所。恶知，言不知也。
编者按：注“何注”，当为“何经”之误。
<strong>刺之微在数迟者，徐疾之意也。</strong>
刺之微妙之机，在于徐疾也。数，疾也。
<strong>粗守关者，守四肢而不知血气正邪之往来也；</strong>
五脏六腑出于四肢，粗守四肢脏腑之输，不知营卫、正之与邪、往来虚实，故为粗也。
<strong>工守机者，知守气也。</strong>
机，弩牙也。主射之者，守于机也。知司补泻者，守神气也。
编者按：“工”《灵枢》作“上”。
<strong>机之动，不离其空者，知气之虚实，用针之徐疾也。</strong>
以因于空，所以机动。由于孔穴，知神气虚实，得行徐疾补泻也。
编者按：“空”《灵枢》作“空中”。
<strong>空中之机，清静以微者，针已得气，密意守气勿失也。</strong>
神在孔穴，针头候得气已，神清志静，密意守气，行于补泻，不令有失，故为微也。
编者按：“针已”《灵枢》作“针以”。
<strong>其来不可迎者，气盛，不可补也。</strong>
气盛不可补之，补之实实也。
编者按：“迎”《灵枢》作“逢”。
<strong>其往不可追者，虚不可以泻也。</strong>
气往而虚，不可泻之，泻之虚虚也。
编者按：“以”字《灵枢》无。
<strong>不可挂以发者，言气易失也。</strong>
利机挂以丝发，其机即发。神气如机，微邪之气如发，微邪来触神气，谓之挂也。微邪来至，神智即知，名曰智机，不知即失，故曰易也。
编者按：注“神气”后原衍一“之”字，今删。
<strong>扣之不发者，言不知补泻之意，血气已尽而不下也。</strong>
不知机者，谓钝机也。叩之不发，谓无智之人行于补泻，邪气至而不知有害，血气皆尽而疾不愈，下愈也。
编者按：“者，言”《灵枢》误作“言者”。“意”字后《灵枢》有“也”字；“而”字后有“气”字。
<strong>知其往来者，知气之逆顺盛虚也。要与之期者，知气可取之时也。</strong>
知虚实可取之时，为知往来要期也。
编者按：“知气可”，《灵枢》作“知气之可”。
<strong>粗之闇乎者，冥冥不知气之微密也。眇哉上独有之者，盖知针意也。往者为逆者，言气之虚而少，少者逆。来为顺，言形气平者顺也。明知逆顺，正行无问者，知所取之处也。</strong>
往者气散，故少气，逆也。来者气集，故气实，顺也。明知气之逆顺，即行补泻，更亦不须问者，谓善知处也。
编者按：“乎”字《灵枢》无；“眇哉上”作“妙哉工”；“少，少者逆”作“小，小者逆也”；“来为顺”后，有“也”字；“气平”作“之平，平”；“问”作“间”；“知所取”前，有“言”字。
<strong>迎而夺之者，泻也。追而济之者，补也。</strong>
迎而夺之，致虚；追而济之，令实。故皆不可。
<strong>所谓虚则实之者，气口虚而当补之也。</strong>
诊寸口脉虚，当补所由之经也。
<strong>满则泄之者，气口盛而当泻之也。</strong>
诊寸口脉实，当泻所由之经也。
<strong>宛陈则除之者，去血脉也。</strong>
宛陈，谓是经及络脉聚恶血也。
<strong>邪胜则虚者，言诸经有盛者，皆泻其邪也。</strong>
编者按：“虚”字后，《灵枢》有“之”字。
有客邪在诸经，皆泻去也。
<strong>徐而疾则实者，言徐内而疾出也。</strong>
此言其补。
<strong>疾而徐则虚者，言疾内徐出也。</strong>
此言其泻。
编者按：“徐出”《灵枢》作“徐而出”。
<strong>实与虚若有若无者，言实者有气也，虚者无气也。</strong>
若有，气实；若无，气虚也。
编者按：“实与虚”之前，《灵枢》有“言”字；“有气也”，《灵枢》无“也”字。
<strong>察后与先，若亡若存者，言气之虚实，补泻之先后也，察其气之已下与尚存也。</strong>
若先实者，泻而亡之，令后虚也；若先虚者，补而存之，使后实也。
编者按：“尚”《灵枢》作“常”。注“亡之”，盛文堂本误作“已之”；“使”误作“便”，今均从仁和寺本。
<strong>为虚与实，若得若失者，言补则佖然若有得也，泻则怳然若有失也。</strong>
补之得于神气，故佖然也。佖，文一反，色仪和也。泻失于邪气，故怳然也。
编者按：“补则”《灵枢》作“补者”。
<strong>夫气之在脉也，邪气在上者，言邪气之中人也高，故在上也。</strong>
高，在头。风热邪气多中人头也，故曰在上也。
编者按：“故”字后，《灵枢》有“邪气”二字。
<strong>浊气在中者，言水谷皆入于胃，其精气上注于肺，浊气留于肠胃，言寒温不适，饮食不节，而病生于肠胃，故命曰浊气在中也。</strong>
谷入于胃，化为二气，清而精者，上注于肺，以成呼吸，行诸经隧；其浊者留于肠胃之间，因于饮食不调为病，故曰在中也。
编者按：“浊气留于”《灵枢》作“浊溜于”。
<strong>清气在下者，言清湿地之气之中人也，必从足始。故曰：邪气在上，浊气在中，清气在下。</strong>
清，寒气也。寒湿之气多从足上，故在下也。
编者按：“地之气”，《灵枢》无“之”字；“邪气在上，浊气在中”二句，《灵枢》无；“清气在下”后，《灵枢》有“也”字。
<strong>针陷脉则邪气出者，取之上。</strong>
上，谓上脉，头及皮肤也。
<strong>针中脉则浊气出者，取之阳明合也。</strong>
中者，中脉，谓之阳明，是胃脉也。阳明之合者，胃足阳明合三里，至巨虚上廉与大肠合，至巨虚下廉与小肠合也。
<strong>针太深则邪气反沉者，言浅浮之疾，不欲深刺也，深则邪从之入，故曰反沉也。</strong>
针过其分，邪从针入，病更益深，故曰反沉也。
编者按：“太”《灵枢》作“大”；“疾”作“病”；“从之入”前，有“气”字。
<strong>皮肉筋脉，各有所处，言经络各有所生也。</strong>
言经在筋肉，络在皮肤也。
编者按：“处”字后，《灵枢》有“者”字；“生”作“主”。
<strong>取五脉者死，言病在中，气不足，但用针尽大泻其诸阴之脉也。</strong>
五脏中虚，用针者大泻五脏之脉，阴绝，故死也。
<strong>取三脉者恇，言尽泻三阳之气，令病人恇然不复也。</strong>
一时尽三阳之脉，阳绝，故恇然不复也。
编者按：“取三脉者恇”《灵枢》作“取三阳之脉者，唯”。
<strong>夺阴者死，言取尺之五里，五往者也。</strong>
五里在肘上，不在尺中，而言尺之五里者，寸为阳，尺为阴也。阴尺动，脉动于五里，故曰取尺五里也。五往者，五泻也。
<strong>夺阳者狂，正言。</strong>
夺阳阳虚，故狂。此为禁之正言。
编者按：“言”字后，《灵枢》有“也”字。
<strong>睹其色，察其目，知其散复，</strong>
观其明堂五色，察其目之形色，则病之聚散可知也。复，聚也。
<strong>壹其形，听其动静者，言工知相五色于目，有知调尺寸小大缓急滑涩，以言所病也。</strong>
相五色于目，谓壹其形也。相目之形有五色别，以知一形也。调尺寸之脉六变，谓听其动静也。听动静者，谓神思脉意也。
编者按：“壹”《灵枢》作“一”；“工”作“上工”二字。
<strong>知其邪正者，知论虚邪与正邪之风。</strong>
正邪者，谓人因饥虚用力汗出，腠理开发，逢风入者，名曰正邪也。虚邪者，谓八正虚邪气也。
编者按：“风”后，《灵枢》有“也”字。
<strong>右主推之，左持而御之者，言持针而出入也。</strong>
右手推针出入，左手持而御也。
<strong>气至而去之者，言补泻气调而去之也。</strong>
气若不至，久而待之；气若至者，依数行补泻，去其实虚也。
<strong>调气在于终始壹者，持心。</strong>
持心在于终始，故为壹也。
编者按：“壹”《灵枢》作“一”；“心”字后有“也”字。
<strong>节之交三百六十五会者，脉络之渗灌诸节者也。</strong>
数人骨节，无三百六十五，此名神气游行出入之处为节，非皮肉筋也，故络脉渗灌三百六十五空穴，以为节会也。
<strong>所谓五脏之气，已绝于内者，脉口气内绝不至，反取其外之病处与阳经之合，有留针以致阳气，阳气至则内重竭，即死也矣，其死无气以动矣，故静。所谓五脏之气已绝于外者，脉口气外绝不至，反取四末之输，有留针以致其阴气，阴气至则阳气反入，入则逆，逆则死也，阴气有余故，</strong>
《八十一难》：五脏气已绝于内者，谓肾肝之气为阴，在内也。而医之用针，反实心肺，心肺为阳也，阴气虚绝，阳气盛实，是为实实虚虚，故死。心肺为外，心肺之气已绝，用针者实于肾肝，亦为实实虚虚，所以致死之也。
编者按：“即死也矣”《灵枢》作“重竭则死矣”；“其死无气以动矣”作“其死也，无气以动”；“四末”之前有“其”字；“逆则死也”作“逆则死矣”；“阴气有余”之前，有“其死也”三字。“故”作“故躁”二字。
<strong>所以察其目者，五脏使五色循明，</strong>
目为五脏使候也。循，增也。察目五色增明，即知无病者也。
<strong>循明则声章，声章者，言声与生平异。</strong>
五色增明异常，明五声，辨章别于生平，盖是无病之候也。
编者按：“言声”前，《灵枢》有“则”字；“生平”作“平生”；“异”后有“也”字。
诸原所生
编者按：此篇见《灵枢•九针十二原第一》。
<strong>五脏有六腑，六腑有十二原，</strong>
《八十一难》五脏皆以第三输为原，各二，以为十原也。又取手少阴经第三输二，为十二原；六腑皆以井、荥、输、经四穴之后别立一原，六腑各二，为十二原。然则，五脏六腑合有二十四原。原者，脐下肾间动气，人之生命也，十二经之根本也，故名为原。三焦行原气，经营五脏六腑，故三焦者，原气之别使也，行气。故五脏第一输，故①第三输名原，六腑以第四穴为原。夫原气者，三焦之尊号，故三焦行原气，止第四穴输名为原也。今五脏六腑有十二原者，言五脏六腑各有十二原也，合而言之，亦有二十四原。文言六腑有十二原者，后人妄加“二”字耳。
编者按：“《八十一难》”，仁和寺本脱“一”字，今据盛文堂本补。注“六脏皆以井”，“以”字盛文堂本误作“收”，今取仁和寺本。“文言六腑有十二原者，后人妄加‘二’字耳”一句费解，疑有误，待考。
①“第一输，故”四字，疑为衍文。
<strong>十二原出于四关，四关主治五脏，五脏有疾，常取之十二原。十二原者，五脏之所以禀三百六十五节气味者也。</strong>
四关，四肢也。此中唯言五脏有十二原，生病所由，不言六腑十二原也。五脏在内，原在于外，故五脏有腑，皆从外入，所以五脏皆禀十二原也。以其三百六十五节交会穴中，谷之气味皆在中会也。
编者按：“者”字，《灵枢》无。
<strong>五脏有疾也，应出于十二原，而原各有所出，</strong>
原之脉气，皆出其第三输。
编者按：“而原”《灵枢》作“二原”。
<strong>明知其原，睹其应，而知五脏之害矣。</strong>
明知十二原所出之处，又知内应五脏，则妙达五脏所生之害也。
<strong>阳中之少阴，肺也，其原出于大渊，大渊二。</strong>
日夕少阴，故曰阳中少阴也。
<strong>阳中之大阳，心也，其原出于大陵，大陵二。</strong>
日中大阳，故曰阳中大阳也。
编者按：“大阳”《灵枢》作“太阳”。
<strong>阳中之少阳，肝也，其原出于大冲，大冲二。</strong>
日出初阳，故曰阳中之少阳也。
编者按：“阳中”《灵枢》作“阴中”。
<strong>阴中之大阴，肾也，其原出于大溪，大溪二。</strong>
夜半重阴，故曰太阴也。
编者按：“大溪”《灵枢》作“太溪”。此四句，《灵枢》在下条“阴中之至阴”之后。
<strong>阴中之至阴，脾也，其原出于大白，大白二。</strong>
上为四脏阴之至极，故曰至阴也。
编者按：“大白”《灵枢》作“太白”。
<strong>膏之原，出于鸠尾，鸠尾一。</strong>
膈气在于鸠尾之下，故鸠尾为原也。
编者按：“膏”字，盛文堂本误作“鬲”，今从仁和寺本，《灵枢》亦作“膏”。
<strong>肓之原，出于脖胦，脖胦一。</strong>
肓，谓下肓，在脐一寸。脖，补忽反。胦，于桑反，谓胦脐也。
<strong>凡此十二原者，主治五脏六腑之有疾者也。胀取三阳，飡泄取三阴。</strong>
胀取六腑，三阳原也；泄取五脏，三阴原也。
编者按：“飡”，《灵枢》作“飧”。
<strong>今夫五脏之有疾也，譬犹刺，</strong>
客邪入身，其犹刺也。
编者按：《灵枢》“刺”后有“也”字。
<strong>犹汗也，</strong>
五志藏神，其犹汗也。
编者按：“汗”，《灵枢》作“污”，据以下经文“犹可雪也”，当作“污”。
<strong>犹结也，</strong>
阴阳积聚，其犹结也。
<strong>犹闭也。</strong>
血气不流，其犹闭也。
<strong>刺虽久，犹可拔也；汗虽久，犹可雪也；结虽久，犹可解也；闭虽久，犹可决也。或言久疾之不可取者，非其说也。夫善用针者，其取疾也，犹拔刺也，犹雪汗也，犹解结也，犹决闭也，疾虽久，犹可毕也。言不可者，未得其术也。</strong>
三阳不通，其犹闭也。不得其术者，言上工所疗皆愈也。
编者按：二“汗”字，《灵枢》均作“污”；“言不可”作“言不可治”。
<strong>刺热者，如手探汤；</strong>
刺热者，决泻热气，不久停针，徐引针使病气疾出，故如手探汤，言其疾也。
编者按：《灵枢》“刺”后有“诸”字；“如”后有“以”字。
<strong>刺寒凊者，如人不欲行。</strong>
刺寒者久留于针，使温气集补，故如人行迟若不行，待气故也。
编者按：“凊”《灵枢》作“清”。
<strong>阴有阳疾者，取之下陵三里，正往无殆，气下乃止，不下复始。</strong>
诸肠以为阴，阳有疾也。
编者按：“复始”下《灵枢》有“也”字。注“肠”字，疑为“阳”字之误。
<strong>疾高而内者，取之阴之陵泉；疾高而外者，取之阳之陵泉。</strong>
所病在头等为高，根原在脾足太阴内者，故取太阴第三输阴陵泉也；所病在头为高，其原在胆足少阳外，故取足少阳第三输阳陵泉也。
编者按：《灵枢》“阳之陵泉”后有“也”字。
九针所象
编者按：自篇首至“此九针小大长短之法也”，见《灵枢•九针论第七十八》。自“九针之名，各不同形”至末，见《灵枢•九针十二原第一》。
<strong>黄帝曰：余闻九针于夫子，众多博大矣，余犹不能寤。敢问九针焉生？何因有名？</strong>
九针法于三才，故曰博大。
编者按：“何因”后《灵枢》有“而”字。
<strong>岐伯曰：九针者，天地之大数，始于一而终于九，故曰：一以法天，二以法地，三以法人，四以法四时，五以法五音，六以法六律，七以法七星，八以法八风，九以法九野。</strong>
此言其博大也。
编者按：大数后《灵枢》有也字；“四时”、“五音”、“六律”、“七星”、“八风”、“九野”，“四、五、六、七、八、九”六字《灵枢》均无。
<strong>黄帝曰：以针应九之数奈何？岐伯曰：夫圣人之起天地之数也，一而九之，故以立九野，九而九之，九九八十一，以起黄钟数焉，以针应数。</strong>
黄钟即起于一也之。
编者按：“以针应数”后《灵枢》有“也”字。
<strong>一者，天也。天，阳也。五脏之应天者，肺也。肺者，五脏六腑之盖也。皮者，肺之合，人之阳也。故为之治针，必以大其头而兑其末，令无得深入而阳气出。二者，地也。地者，土也。人之所以应土者，肉也。故为之治针，必筒其身而员其末，令无伤肉分，伤则气竭。三者，人也。人之所以成生者，血脉也。故为之治针，必大其身而员其末，令可以按脉勿陷，以致其气，令邪气独出。四者，时也。时者，四时八风之客于经络之中，为痼病者也。故为之治针，必筒其身而锋其末，令可以泻热出血，而痼病竭。</strong>
以下言九针有法象也。此一名鑱针。卒兑之者，令其易入。大其头，使不得深也。二者员针，员其末如鸡卵也。三者鍉针，员其末者，末如黍粟之兑也。四者锋针，筒其身，如筒之员也；锋其末者，针末三隅利也。
编者按：“天，阳也”《灵枢》作“天者，阳也”；“肺也”《灵枢》无“也”字；“肺之合”后有“也”字；“兑”作“锐”，下同，不再举；“地者，土也”，《灵枢》无；“筒”《灵枢》作“筩”，下同；前“痼”字，作“瘤”。
<strong>五者，音也。音者，冬夏之分，分于子午，阴与阳别，寒与热争，两气相薄，合为痈脓者也。故为之治针，必令其末如剑锋，可以取大脓。</strong>
名曰针。
编者按：“薄”《灵枢》作“搏”。
<strong>六者，律也。律者，调阴阳四时而合十二经脉。虚邪客于经络而为暴痹者也，故为之治针，必令尖如氂，且员且兑，中身微大，以取暴气。</strong>
名曰员利针也。氂，毛也。毛形且员且兑，中身微大也。
<strong>七者，星也。星者，人之七窍。邪客于经，而为痛痹，舍于经络者也。故为之治针，令尖如蚊虻喙，静以徐往，微以久留，正气因之，真邪俱往，出针而养者也。</strong>
喙，诩秽反，口觜也，名曰豪针也。养者，久留也。
编者按：“邪客”《灵枢》作“邪之所客”。注“诩”字之旁，仁和寺本有“况羽反”三小字；“觜”字旁有“即移反”三小字。
<strong>八者，风也。风者，人之股肱八节也。八正之虚风，八风伤人，内舍于骨解腰脊节腠理之间，为深痹者也。故为之治针，必长其身，锋其末，可以取深邪远痹。</strong>
名曰长针。锋，利也。
编者按：“深痹者也”《灵枢》无“者”字。
<strong>九者，野也。野者，人之节解皮膜之间也。淫邪流洫于身，如风水之状，而留不能过于机关大节者也。故为之治针，令尖如梃，其锋微员，以取大气之不能过于关节者也。</strong>
名曰大针也。大节，十二大节也。梃，当为筳，小破竹也。
编者按：“皮膜”《灵枢》作“皮肤”；“流洫”作“流溢”；“梃”《灵枢》作“挺”，据杨注，当作“梃”。
<strong>黄帝曰：针之长短有法乎？岐伯曰：一曰鑱针者，取法于布针，去末半寸，卒兑之，长一寸六分，主热在头身也。二曰员针，取法于絮针，筒其身而卵其锋，长一寸六分，主治分间气。三曰针，取法于黍粟之兑，长三寸半，主按脉取气，令邪出。四曰锋针，取法于絮针，筒其身，锋其末，长一寸六分，主痈热出血。五曰针，取法于剑锋，广二分半，长四寸，主大痈脓，两热争也。六曰员利针，取法于氂，微大其末，反小其本，令可深内也，长一寸六分，主取痈暴痹者。七曰毫针，取法于毫毛，长一寸六分，主寒痛痹在络者也。八曰长针，取法于綦针，长七寸，主取深邪远痹者。九曰大针，取法于锋针，其针锋微员，长四寸，主取大气不出关节者。针形毕矣。此九针小大长短之法也。</strong>
此言九针之状，并言所疗之病。鑱，仕咸反。，钉奚反，针形也。，披眉反。綦，奇眉反也。
编者按：“针之长短有法乎”，“法”《灵枢》作“数”；“布针”作“巾针”；“去末半寸”作“去末寸半”；“卵”作“卯”；“”作“铍”；“两热争也”作“两热争者也”；“取法于氂”后有“针”字；“反小其本”作“反小其身”；“痈暴痹者”，作“痈痹者”三字；“主寒痛痹”作“主寒热痛痹”；“远痹者”后有“也”字；“其针锋微员”，无“针”字；“关节者”后有“也”字；“长短之法也”，无“之”字；“九针小大”作“九针大小”。
<strong>九针之名，各不同形：一曰镵针，二曰员针，三曰针，四曰锋针，五曰针，六曰员利针，七曰毫针，八曰长针，九曰大针。镵针者，头大末兑，主泻阳气；员针者，针如卵形，揩摩分间，令不得伤肌肉，以泻分气；针者，锋如黍粟之兑，主按脉勿陷，以致其气；锋针者，刃参隅，</strong>
参，音三也。
编者按：经文九针“针”字之后，《灵枢》均有“长某寸某分”；“针”《灵枢》作“铍针”，下同，不再举；“九针之名”，“九”字盛文堂本误作“凡”，今从仁和寺本；“主泻阳气”《灵枢》作“去泻阳气”；“令不得伤肌肉”，无“令”字；“参”作“三”；“兑”均作“锐”，下同。
<strong>以发痼疾；针者，末如剑峰，以取大脓；员利针者，尖如氂，且员且兑，中身微大，以取暴气；毫针者，尖如蚊虻喙，静以徐往，微以久留之而养，以取痛痹；长针者，锋利身抟，</strong>
音团。
编者按：“抟”，《灵枢》作“薄”；原钞作“博”，据杨注“音团”，当为“抟”字。
<strong>可以取远痹；大针，尖如梃，其锋微员，以泻机关之水。九针毕。</strong>
此言九针用法。
编者按：“大针”后，《灵枢》有“者”字；“水”字后，有“也”字；“毕”字后，有“矣”字。
卷第二十二九针之二
简介

编者按：《太素》此卷后有《九刺》、《十二刺》二篇，萧本未收。本次校点从仁和寺本、盛文堂本补入，并依萧氏体例，以《灵枢》、《素问》、《甲乙经》校勘。
&nbsp;
刺法
此题目仁和寺本缺，萧本、盛文堂本均作“刺法”。
平按：此篇自“黄帝曰：持针纵舍奈何”以上，袁刻及别钞本均缺。杨惺吾氏日本卷子本自篇目“刺法”左一行上二字仍缺，第三字至第七字有“问岐伯曰：余”五字，以下至注“半反冲也”上，复缺，计共缺六行，每行十八字，除去“问岐伯曰：余”五字，并“问”字上所空二格外，下共缺一百零一字，应空一百零一格。自“黄帝曰：持针纵舍奈何”至“故拘挛”，见《灵枢》卷十第七十一《邪客篇》，又见《甲乙经》卷五第七。自“黄帝问岐伯曰：余闻针道于夫子”至“则经可通也”，见《灵枢》卷六第三十八《逆顺肥瘦篇》，又见《甲乙经》卷五第六。自“黄帝问曰：逆顺五体”至末，见《灵枢》卷二第五《根结篇》，《甲乙经》同上。
编者按：自篇首至杨注“半反”之前，萧本空一百零一格。本次校点从《灵枢•邪客第七十一》补入经文，“半反”前之杨注从缺。
<strong>黄帝问岐伯曰：余愿闻持针之数，内针之理，纵舍之意，扞皮开腠理，奈何？脉之屈折出入之处，焉至而出？焉至而止？焉至而徐？焉至而疾？焉至而入？六腑之输于身者，余愿尽闻。少序别离之处，离而入阴，别而入阳，此何道而从行？愿尽闻其方。岐伯曰：帝之所问，针道毕矣。</strong>
……为。扦，寒半反，冲也，谓冲皮也。
编者按：“黄帝问”之后，《灵枢》有“于”字。“毕”字，赵府居敬堂本作“乖”，今据人卫铅印本《灵枢》改。以上经文除“问岐伯曰”四字为萧本所有外，皆据《灵枢》补。注“半”之前文字，仁和寺本均缺，其旁有“首十二行缺”五小字注文。盛文堂本“半”字前有“为。扦，寒”三字，“为”字前亦缺，其旁有“字数不详，二行欠”七字注文。
<strong>黄帝曰：持针纵舍奈何？岐伯曰：必先明知十二经之本末，</strong>
起处为本，止处为末。
<strong>肤之寒热，</strong>
皮肤热即血气通，寒即脉气壅也。
平按：“肤”上，《灵枢》、《甲乙》有“皮”字。
<strong>脉之盛衰滑涩。其脉滑而盛者，病日进；虚而细者，久而持；</strong>
阳气盛而微热，谓之滑也；多血少气微寒，谓之涩脉细微。
平按：“而持”《灵枢》、《甲乙》作“以持”。
<strong>大以涩者，为痛痹；</strong>
多气少血为大，多血少气为涩，故为痛痹也。
<strong>阴阳如一者瘤，难治其本末；</strong>
阴阳之脉不可辨，故如一也。瘤，悬疣之②类也，以不可辨，故本末难疗也。
平按：“瘤”《灵枢》、《甲乙》作“病”。“其”上，《甲乙》有“察”字。
②“之”字，萧本无，仁和寺本空一格。今据盛文堂本补。
<strong>上热者，病尚在；其热以衰者，其病亦去矣。</strong>
头及皮肤热也，其头及皮肤热衰，病必去也。
平按：“上热”《灵枢》作“尚热”，《甲乙》作“上下热”。“以衰”《灵枢》、《甲乙》作“已衰”。注“去”上，袁刻脱“必”字。
<strong>因持其尺，察其肉之坚脆、小大、滑涩、寒温、燥湿也。</strong>
持尺皮肤，决死生也。
平按：“持”上，《灵枢》无“因”字。
<strong>因视目之五色，以知五脏而决死生；</strong>
五脏之精华，并归于目，心脏征也。
编者按：注“心”，盛文堂本作“心”，仁和寺本缺此字。“征也”，萧本及仁和寺本均缺，今据盛文堂本补。
<strong>视其血脉，察其五色，以知其寒热痛痹③。</strong>
候色脉，决④死生也⑤。
平按：《甲乙》无“其”字。注右方有“候色脉尺”四字，左方缺，应空四小格。
③“以知其寒热痛痹”，盛文堂本作“以知痛痹”四字；仁和寺本作“以知寒热痛痹”，均为小字（与注文同），其下有大字“小”二字，后一字右半残缺，似“弱”字左半部。
④“决”，萧本原作“尺”。盛文堂本作“决”字。仁和寺本此字残缺，其剩形似“尺”、似“夬”。
⑤“死生也”，萧本、仁和寺本均空三格。今据盛文堂本加。
<strong>黄帝曰：持针纵舍，余未得其意也。</strong>
重言持针纵舍，故重问也。
编者按：注“重言”二字及“持”字，萧本、仁和寺本均空缺，今据盛文堂本补。
<strong>岐伯曰：持针之道，欲端以正，安以静，</strong>
持针当穴，故端正。以志不乱，故安静也。
<strong>先知实虚，而行疾除，</strong>
补泻所由也。
编者按：“实虚”，萧本原作“虚实”，与今本《灵枢》同。今据仁和寺本及盛文堂本改，以存原貌。
<strong>左指执骨，右手修之，毋与肉果之。</strong>
坚固，故曰执骨之右手循，不可伤肉果也。果，音颗也。
平按：《灵枢》、《甲乙》“左指”作“左手”；“修之”作“循之”；“果”下无“之”字。
编者按：“修”，仁和寺本、盛文堂本均作“循”，萧本误，当改。注“坚固”前，萧本空二格，仁和寺本空三格，盛文堂本作“然”。
<strong>泻欲端以正，补必闭肤，</strong>
泻欲直入直出，故曰端正。。
平按：“端”下《甲乙》无“以”字。“补”，袁刻误作“萌”。注“直入”上原缺二字，上一字不可辨，下一字右方有欠字，平据经文拟作“泻欲”二字。①
①“泻欲”二字，盛文堂本不缺。
<strong>转针导气，邪得淫泆，真气得居。</strong>
转针导气执②，淫泆泄出，令真气居而不散之也。
平按：“邪得淫泆”《甲乙》作“邪气不得淫泆”。
②“转针”、“导气”、“执”五字，萧本及仁和寺本缺，今据盛文堂本补。
<strong>黄帝曰：扞皮开腠理奈何？岐伯曰：因其分肉，在别其肤，</strong>
肤，皮也。以手按得分肉之穴，当穴皮上下针，故曰在别其肤也。
平按：“在别”《灵枢》、《甲乙》作“左别”。
<strong>微内而徐端之，适神不散，邪气得去。黄帝曰：善。</strong>
泻法虽以③审详为先，故曰微内而徐正之邪④得酒调也。
平按：注“虽以”下原缺六字，上三字不可考，下三字右方作“必余余”，平拟作“端正而必徐徐”六字。
③萧本此处所缺六字，盛文堂本作“必冷以”。
④“邪”字，萧本无，今据盛文堂本加。
<strong>黄帝问岐伯曰：人有八虚，各何以候？岐伯答曰：以候五脏。</strong>
八虚者，两肘、两腋、两髀、两腘。此之人⑤虚，故曰八虚。以其虚，故真邪二气留过，故为机关之室也⑥。真过则机关动利，邪留则不得屈伸，故此八虚，候五脏之气也。
平按：“各何以候”，袁刻作“各以何候”；“曰”上，袁刻脱“答”字。
⑤“人”字，萧本无。今据盛文堂本加。
⑥“也”字，萧本无。今据盛文堂本加。
<strong>黄帝曰：候之奈何？岐伯曰：肺心有邪，其气留于两肘；</strong>
两肘，肺脉手太阴、心脉手少阴二脉所行，故肺心有邪，肘为候也。
<strong>肝有邪，其气留于两腋；</strong>
两腋，胁下。肝气在中，故①肝有邪，腋为候也。
①“故”字，萧本无。今据盛文堂本加。
<strong>脾有邪，其气留于两髀；</strong>
脾足太阴脉，循股内前廉入腹，故脾有邪，髀为候也。
编者按：注“前廉入腹”，盛文堂本作“上枢令明”，与萧本出入甚大。此四句仁和寺本缺字甚多，作“
上令②明，故脾有邪，髀为候也。”
②“令”字仁和寺本残，似此字，待考。
<strong>肾有邪，其气留于两腘。</strong>
肾脉足少阴出腘内廉，故肾有邪，腘为候也。
<strong>凡此八虚者，皆机关之室，真气之所过，血络之所游，邪气恶血，因不得住留，留则伤筋络，骨节机关不得屈伸，故病痀挛。</strong>
此八大节相属虚处，乃是之动利③机关，又所，故曰④机关之室，痀，其俱反，曲脊背偃也。
平按：“因不得住留”《灵枢》作“固不得住留”；“故痀挛”《灵枢》作“故病挛也”。
③“利”，萧本无。今据盛文堂本加。
④“所，故曰”三字，萧本无。今据盛文堂本加。
<strong>黄帝问岐伯曰：余闻针道于夫子，众多毕悉矣，夫子之应若失，而据未有坚然者。夫子之问学熟乎？将审察于物而生乎？</strong>
据，依也；坚，定也。言夫子所说九针之应，曲从物理而变，似未有定为也。夫子所问所学，从谁得乎？心手也。
平按：《灵枢》“应”上有“道”字；“而生乎”作“而心生之乎”。
编者按：“而生乎”，盛文堂本与仁和寺本均作“而心生乎”。注“从谁得乎”之后，至“心乎也”之前，萧本连续空九格；盛文堂本此处为“审人变”为十三字。“心手也”，盛文堂本作“心乎也”。
<strong>岐伯答曰：圣人之为道者，上合于天，下合于地，中合于人事，必有明法，以起度数，法式检押，乃后可传焉。</strong>
合理乃后传之，三合而为法度，故可传也。
编者按：注“合理”二字之前，萧本缺三字，盛文堂本作缺四字，仁和寺本亦缺三字。
<strong>故匠人不能释尺寸而意短长，废绳墨而起水平也，工人不能置规而为员，去矩而为方。</strong>
匠人尺寸之度，非以意而为短长，准不有私而水为巧也。工为置欲为，无弃矩而妙，此为大工也。圣人之为教也，法自然之至理，以起法度为而称圣人也。
平按：注“匠人”下原缺一字，谨拟作“准”⑤；“不有私”上原缺四字，谨依经文作“绳墨之法”⑥四字。“水”字上原缺一字，“水”字下原缺二字，“为”下原缺一字，谨依经文作“而起水平，以为技巧也”⑦。“工”下原缺一字，“为”下原缺二字，“置”下原缺四字，谨依经文作“工欲为员，无置规而为能”⑧。“无弃矩”上原缺二字，“而”下原缺一字，谨依经文作“欲为方亦无弃矩而为妙”①。“法度”下原缺一字，谨拟作“之”②。“称”上原缺一字，谨拟作“后”。
⑤此字盛文堂本不缺，为“从”字。
⑥盛文堂本此处为“绳墨”，除“绳墨”二字外，比萧本多一字。
⑦此处盛文堂本不缺，作“而起水平，此为技巧也”，与萧氏所补有一字之差。
⑧此处盛文堂本作“工人为员，无置规而为”，与萧本不同。
①此处盛文堂本不缺，作“欲为方者，无弃矩而为妙”，与萧本不同。
②此处盛文堂本不缺，正为“之”字。
<strong>知用此者，固自然之物，易用之教，逆顺之常。</strong>
绳墨非他，亦自然之绳墨，因其自然，故其教用易，是故违之则为逆，顺之得常③也。
平按：“故自然之物”据注“固”应作“因”。注“违之”，袁刻作“遵之”。
③“常”后，盛文堂本及仁和寺本均衍一“之”字。
<strong>黄帝曰：愿闻自然奈何？岐伯曰：临深决水，不用功力而水可竭也；循掘决冲而经可通也，此言气之滑涩，血之清浊，行之逆顺。</strong>
夫自然者，非为自能与也，所谓因气之滑涩，血之清浊，临深决水，通之如临深决水，取自然之便而水可竭，故曰自然也。
平按：“循掘”，“掘”字原缺④，《灵枢》、《甲乙》
作“掘”，下经文亦作“掘”，袁刻作“地”，恐误。“决冲”下，《甲乙》有“不顾坚密”四字。“此言”，“此”字原缺，《灵枢》、《甲乙》作“此”，袁刻作“于”，恐误。注“夫自然者”，袁刻脱“自”字。
④平按“掘”字与下文“此”字原缺，盛文堂本均不缺，与萧氏所补同。
<strong>黄帝曰：愿闻人之白黑肥瘦少长，各有数乎？</strong>
白黑，色异也；肥瘦，形异也；少长，强弱异也。刺之深浅多为分不同，故曰有数⑤也。
平按：注“多”下恐脱“少”字。
⑤“数”字后，盛文堂本有“乎”字。
<strong>岐伯曰：年质壮大，血气充盈，肤革坚固，因加以邪，刺此者，深而留之。</strong>
此为肥人。
平按：“盈”《甲乙》作“盛”。注“此为肥人”《灵枢》、《甲乙》作经文。
<strong>广肩腋项，肉薄皮厚而黑色，唇临临然，其血黑而浊，其气涩，其为人贪于取与，刺此者深而留之，多益其数。</strong>
此黑色人也。
平按：“皮厚”《灵枢》、《甲乙》作“厚皮”。“临临然”下，《甲乙》有“者”字。“涩”下，《灵枢》、《甲乙》有“以迟”二字。“取与”《甲乙》作“取予”。
<strong>黄帝曰：刺瘦人奈何？岐伯曰：刺瘦人者薄皮色少，肉廉廉然，薄唇轻言，其血清气滑，易脱于气，易损于血，刺此者浅而疾之。</strong>
瘦人，谓夭⑥皮也。
平按：注“夭”下原缺二字，谨依经文拟作“色薄”二字①。袁刻“夭”作“天”；“皮”作“人”。
⑥“夭”，盛文堂本作“天”。
①萧氏所补“色薄”二字，盛文堂本不缺，为“然瘦”二字。
<strong>黄帝曰：刺常人奈何？岐伯曰：视其白黑，各为调之，其端正长厚者，其血气和调，刺此者无失常数之。</strong>
常，谓平和不肥瘦人。刺之依于深浅常数，不深之不浅之也。
平按：“长厚”《灵枢》作“敦厚”，《甲乙》作“纯厚”。“常数之”《灵枢》作“常数也”，《甲乙》作“其常数”。
<strong>黄帝曰：刺壮士真骨者奈何？岐伯曰：刺壮士真骨，坚肉纵节监监然，此人重则气涩血浊，刺此者，深而留之，多益其数。</strong>
壮士，骨坚大者也②。
平按：“纵节”《灵枢》、《甲乙》作“缓节”。“监监”《甲乙》作“验验”，注：“一作监监。”注“内”下原缺一字，谨拟作“节”。
②“壮士，骨坚大者也”，盛文堂本作“刺谓坚大者也”。
<strong>劲则气滑血清，刺此浅而疾之。</strong>
劲，急也。
<strong>黄帝曰：刺婴儿奈何？岐伯曰：婴儿者，其肉脆③血少气弱，刺此者以毫针，浅刺而疾发针，日再可也。</strong>
刺婴儿日再者，不得过多也。
③“脆”，盛文堂本作“脱”。
<strong>黄帝曰：临深决水奈何？岐伯曰：血清气滑，疾泻之则气竭焉。</strong>
自有血清气滑，刺之如临深决水，不可行也。若血浊气涩而形壮气盛，可取自然之便，刺而泻之，如临深决水。
平按：“气滑”《灵枢》、《甲乙》作“气浊”。
<strong>黄帝曰：循掘决冲奈何？岐伯曰：血浊气涩，疾泻之则经可通也。</strong>
循其血气，掘决其冲，泻而通之，使其平也。
<strong>黄帝问曰：逆顺五体，言人骨节之小大，肉之坚脆，皮之薄厚，血之清浊，气之滑涩，脉之长短，血之多少，经络之数，余已知之矣，此皆布衣匹夫之士也。</strong>[平按：“逆顺五体”《甲乙》作“逆顺五体，经络之数”，直接下文“此皆布衣之士也”，无“言人骨节之小大”及“余已知之矣”数句。]<strong>夫王公大人，血食之君，身体柔脆，肌肉耎软弱，血气慓悍滑利，其刺之徐疾、浅深、多少，可得同乎？</strong>[平按：“夫王公大人，血食之君”《甲乙》作“血食者”三字，注云：“《九墟》作血食之君。”《灵枢》“耎弱”作“软弱”。]<strong>岐伯答曰：夫膏梁菽藿之味，何可同也？气滑则出疾，气涩则针大而入深，深则欲留，浅则欲疾。以此观之，刺布衣者深以留，刺大人者微以徐，此皆因气慓悍滑利者也。</strong>
脉气五十动有代④者，顺也。不满五十动一代者，逆也。言大人食以膏梁，布衣匹夫之士，食以菽藿，故刺之深浅去留之异也。
平按：“气滑则出疾”下《灵枢》有“其气涩则出迟，气悍则针小而入浅”，《甲乙》同，惟“气涩”上无“其”字。注“布衣”二字下原缺八字，袁刻补“食以菽藿”四字，仍与缺处未尽合，谨依经文拟作“匹夫之士，食以菽藿”八字⑤。
④“代”，盛文堂本误作“伐”，下“代”字同。仁和寺本亦作“代”。
⑤“匹夫之士，食以菽藿”八字，盛文堂本不缺，“藿”字后空二格。
<strong>黄帝问曰：形气之逆顺奈何？岐伯答曰：形气不足，病气有余，是邪胜也，急泻之。</strong>
急泻邪气，补形气也。
<strong>形气有余，病气不足，急补之。</strong>
急以正气补之，气安则病除也。
<strong>形气不足，病气不足，此阴阳气俱不足也，不可刺之，刺之则重不足，重不足则阴阳俱竭，血气皆尽，五脏空虚，筋骨髓枯，老者绝灭，壮者不复矣。</strong>
俱不足者，不可行①刺，宜以汤药调也。
①“行”，盛文堂本作“得”。
<strong>形气有余，病气有余，此谓阴阳俱有余也，急泻其邪，调其实虚。故曰：有余者泻之，不足者补之，此之谓也。</strong>
形气为阳，病气为阴，②俱有余者，可以泻邪气以调形气使和也。
平按：注“阴”下原缺一字，右方剩“气”字半形，谨拟作“气”，袁刻脱。
②“”，盛文堂本作“也”，连上文。
<strong>故曰：刺不知逆顺，真邪相薄。满而补之，则阴阳四溢，肠胃充郭，肝肺内，阴阳相错。</strong>
满而补之，阴阳之气满于四肢，故曰四溢；肠胃气聚，所以胀而充郭；肝肺俱满，故曰内。叱隣反。阴阳俱盛，所以相错也。
平按：《甲乙》“四溢”作“血气皆溢”；“内”作“内胀”。注“满于”下原缺二字，上一字不可考，下一字下半剩“又”字，谨拟作“四肢”二字③。
③“四支”二字，盛文堂本不缺。
<strong>虚而泻之，则经脉空虚，血气竭枯，肠胃摄辟，皮肤薄著，毛腠夭焦，予④之死期。</strong>
摄辟，肠胃无气也。摄，纸辄反⑤。
平按：“竭枯”《甲乙》作“枯渴”。“摄”《灵枢》作“”，《甲乙》作“慑”。“焦”《灵枢》作“膲”。
④“予”，盛文堂本作“豫”。
⑤“反”字后，盛文堂本有“也”字。
<strong>故曰：用针之要，在乎知调，调阴与阳，精气乃光，合形与气，使神内藏。</strong>
光，章盛貌。神内藏者，五神守藏也。
平按：“知调”下原缺一字，《灵枢》作“阴与阳调，阴与阳”七字，《甲乙》重“调”字，谨依《甲乙》拟作“调”⑥。“乃光”《甲乙》作“乃充”。“使神内藏”，“使”字原缺，谨依《灵枢》、《甲乙》补作“使”，袁刻作五。
⑥“调”字，盛文堂本不缺。下“使”字亦不缺。
<strong>故曰上工平气，中工乱经，下工绝气危生，故下工不可不慎也。</strong>
平气，致气和也。下工守形，不知平气，伤实，故不可不慎也。
平按：《甲乙》无“故下工”三字。注“气伤”上原缺一字，谨依经文拟作“平”⑦。“伤”下原缺二字，谨拟作“生损”二字⑧。
⑦“平”字，仁和寺本与盛文堂本均不缺。
⑧“伤实”四字，盛文堂本作“伤损实”；仁和寺本作“伤实邪”。
<strong>必审其五脏变化之病，五脉之应，经络之实虚，皮肤之柔粗，而后取之。</strong>
五脉，五时之脉也。柔粗，谓调尺之皮肤柔弱粗强也。
平按：“审”下《灵枢》无“其”字。《甲乙》“审”作“察”；“变化”上有“之”字，下无“之病”二字；“应”上有“相”字；“皮”下有“肤”字。
九针所主
平按：此篇自篇首至末，见《灵枢》卷二第七《官针篇》，又见《甲乙经》卷五第二，惟编次先后略异。
<strong>九刺之要，官针最妙。</strong>
官者，谓用针时邪着①于针也。
平按：“九针之要”《灵枢》、《甲乙》作“凡刺之要”。
①“邪着”二字，萧本、仁和寺本均缺。今据盛文堂本补。
<strong>九针之宜，各有所为，长短大小②，各有所施。不得其用，病不能移。病浅针深，内伤良肉，皮肤为癕；</strong>[平按：“癕”《灵枢》、《甲乙》作“痈”。]<strong>病深针浅，病气不泻，反为大脓。病小针大，气泻大疾，必后为害；病大针小，大气不泻，亦复③为败。夫④针之宜，大者大泻，小者不移。已言其过，请言其所施。</strong>
言九针之用，所宜各异，并言用法也。
平按：“大疾”《灵枢》、《甲乙》作“太甚”。“必后为害”《灵枢》作“疾必为害”，《甲乙》作“后必为害”。“大气不泻”《灵枢》作“气不泻泄”。“亦复为败”《甲乙》作“亦为后败”。
②“大小”，仁和寺本、盛文堂本均作“小大”。
③“复”，盛文堂本作“后”。
④“夫”，人卫本注曰：《灵枢》、《甲乙》均作“失”。
⑤“间”，盛文堂本作“肉”，下无“内”字，盖涉下而误。仁和寺本缺“间”字（此处空一格）。
<strong>病在皮肤，无常处者，取以鑱针于病所，肤白勿取。</strong>
鑱针头大末锐，主泻阳气，故皮肤痛无常处，阳气盛也。痛处肤当色赤，故白处痛移，不可取也。
<strong>病在分肉间者，取以员针于病所。</strong>
员针之状，锋如卵，揩摩分间⑤，内不伤肌，以泻分气也。
平按：注“状”下，袁刻脱“锋”字；“卵”下，袁刻多一“形”字。
<strong>病在脉气少当补者，取以针于井荥分输。</strong>
针之状，锋如黍粟之兑，主当行补①于井荥之输，以致于气也。
平按：“荥”《甲乙》作“营”，袁刻作“荣”。
①“补”，盛文堂本误作“循”。
<strong>病为大脓者，取以针。</strong>
针之状，末如剑锋，以取大脓也。
平按：“大脓者”《甲乙》作“大脓血”。“”《灵枢》、《甲乙》作“铍”。
<strong>病痹气暴发者，取以员利针。</strong>
员利针状如氂。氂，毛也。用取暴痹。
<strong>痹病②气痛而不去者，取以豪针。</strong>
豪针之状，尖如蚊虻之喙，静以徐往，留之养神，以取痛痹也。
平按：“痹病”《灵枢》作“病痹”。
②“痹病”，盛文堂本、仁和寺本均作“病痹”。
<strong>病在中者，取以长针。</strong>
长针之状，锋利身薄③，以取脏中远痹也。
③“薄”，仁和寺本作“抟”，盛文堂本作“搏”。
<strong>病为水肿，不能过关节者，取以大针。</strong>
大针之状，尖如筳。筳如平④筳。其锋微圆，以通关节也。
平按：《灵枢》“过”作“通”。注“状”下，袁刻脱“尖”字。
④“平”，盛文堂本作“草”。
<strong>病在五脏固居者，取以锋针，泻于井荥分输，取以四时。</strong>
锋针之状，刃三⑤隅，以发固居之疾，泻于井荥分输，取以四时也。
平按：《甲乙》“输”作“俞”。
⑤“三”，盛文堂本作“参”。
三刺
平按：此篇自“所谓三刺”至“不可以为工也”，见《灵枢》卷二第七《官针篇》，又见《甲乙经》卷五第二。自“凡刺之属，三刺至谷”至末，见《灵枢》卷二第九《终始篇》，又见《甲乙经》卷五第五。
<strong>所谓三刺则谷气出者，先浅刺绝皮以出阳邪；</strong>
三刺者，阳邪刺，阴邪刺，谷道①气刺也②。阳邪浮浅在皮，故一刺浅之，阳邪得出也。
平按：“三刺”下，《灵枢》有“之”字。
①“道”，人卫本注曰：疑衍。
②“阳邪刺，阴邪刺，谷道②气刺也”，盛文堂本作“阳刺邪，阴刺，谷气刺也”；仁和寺本作“阳刺邪，阴邪刺，谷道刺也”。
<strong>再刺则阴邪出者，少益深，绝皮致肌肉，未入分间也；</strong>
阴邪次深，在于肌肉，故再刺出之也。
平按：“分”下，《灵枢》、《甲乙》有“肉”字。
<strong>已入分肉之间，则谷气出。</strong>
谷气者，正气也。故后刺极深，以致正气也。
平按：《甲乙》“已入”上有“后刺深之”四字。
<strong>故《刺法》曰：始刺浅之，以逐邪气而来血气；后刺深之，以致阴气之邪；最后刺极深之，以下谷气。此之谓也。</strong>
逐邪气者，逐阳③邪；来血气，引正气也。下，谷气不下，引之令下也。
平按：“以逐邪气”《甲乙》作“以逐阳邪之气”；无“而来血气”四字。“以至阴气之邪”《甲乙》作“以致阴邪之气”。
③“阳”字，盛文堂本脱。
<strong>故用针者，不知年之所加，气之盛衰虚实之所起，不可以为工也。</strong>
人之大忌，七岁④已上，次第加九，至一百六，名曰年加也。不知年加，气之盛衰虚实为不知也。
④“岁”，盛文堂本误作“藏”；仁和寺本亦作“岁”。
<strong>凡刺之属，三刺至谷，</strong>
三刺得于谷气也。
平按：《灵枢》、《甲乙》“谷”下有“气”字。
<strong>邪僻妄合，</strong>
阴阳二邪，妄与正⑤气相合。一也。
⑤“正”字后，仁和寺本及盛文堂本均衍一“止”字。
<strong>阴阳易居，</strong>
腑脏一气相乘，名曰易居。二也。
平按：《甲乙》“易居”作“移居”。
<strong>逆顺相反，</strong>
营气逆肺，卫气顺脉，以为相反。三也。
<strong>沉浮异处，</strong>
春脉或沉，冬脉或浮，故曰异处。四也。
<strong>四时不得，</strong>
谓四时脉不相顺。五也。
平按：《甲乙》“不得”作“不相得”。
<strong>稽留淫泆，</strong>
言血气或有稽留壅①遏，或有淫泆过度。六也。
①“壅”，盛文堂本、仁和寺本均误作“痈”。
<strong>须针而去，</strong>
以此六过，故须微针以去之也。
<strong>一刺则阳邪出，再刺则阴邪出，三刺则谷气至，谷气至而止。所谓谷气至者，已补而实，已泻而虚，故以知谷气至也②。</strong>
已补而实，已泻而虚，皆正气至，故病愈也。
平按：《灵枢》“一刺”、“再刺”下，均无“则”字；“谷气至”三字不重。
②“谷气至也”，仁和寺本作“谷气也”；盛文堂本作“谷至也”。
<strong>邪气独去者，阴与阳未能调，而病知愈也。</strong>
行补泻已，邪气已去，以阴阳未调，病虽不愈，后必愈矣也。
<strong>故曰补则实，泻则虚，痛虽不随针减，病必③衰去矣。</strong>
引上经证也。
平按：“痛”《甲乙》作“病”。《灵枢》“针”下无“减”字。
③“减③，病必”，盛文堂本、仁和寺本均作“高必”二字。
<strong>阴盛而阳虚，先补其阳，后泻其阴而和之。阴虚而阳盛，先补其阴，后泻其阳而和之。</strong>
重实，泻之为易；重虚，补之为难。故先补后泻也。
<strong>三脉重足大指之间，</strong>
三脉，足阳明、足厥阴、足太阴三脉也。足太阴脉起足大指端，循指内侧白肉际，过覈骨后，上内④踝，不言⑤大指岐间。此言重在大指间者，从大指端循大指内⑥侧入大指间，以过覈骨而上也。足厥阴脉起大指丛毛上，入大指间，重在太阴之上，上循足跗。足阳明支，别①跗上，入大指间，重在厥阴之上。
平按：“重”《灵枢》、《甲乙》作“动”，《甲乙经》注云：“一作重。”又注“重”字，原钞均作“重”，袁刻易作“动”。
④“内”字，盛文堂本无。
⑤“不言”后，盛文堂本多一“之”字。
⑥“内”字，盛文堂本无。
①“别”字后，盛文堂本有“于”字。
<strong>必审其实虚。虚而泻之，是谓重虚，重虚病益甚。</strong>
必审大指间三脉虚实，以手按之，先补虚者，后泻实者，若不知三脉有实，泻其虚者，是谓重虚，重虚，病益甚也。
<strong>凡刺此者，以指按之，脉动而实且病者，疾泻之；虚而徐者，则补之。反此者病益甚。其重也，阳明在上，厥阴在中，太阴在下。</strong>
三②脉有动而实者，有徐而虚者，皆审调补泻也。
平按：“而实且病者”《灵枢》、《甲乙》“病”作“疾”。《甲乙》“疾泻之”作“泻之”。“其重也”《灵枢》、《甲乙》“重”作“动”，《甲乙》注云：“一作重。”“太阴在下”《灵枢》、《甲乙》作“少阴在下”。
②“三”，盛文堂本误作“二”。
<strong>膺输中膺，背输中背，</strong>
膺输在胸中，背输在背中也。
平按：“输”《灵枢》、《甲乙》作“腧”。
<strong>肩髆③虚者，取之上。</strong>
补肩髃、肩井等穴④，故曰取之上也。
平按：髆《灵枢》作膊，《甲乙》作髀。
③“髆”，盛文堂本作“膊”。
④“穴”，盛文堂本无。
<strong>重舌，刺舌柱以针。</strong>
重舌，谓舌下重生肉也。舌柱，舌下柱。以针刺去血也。
平按：“”，《灵枢》、《甲乙》作“铍”。
<strong>手屈而不伸者，其病在筋。伸而不屈者，其病在骨。在骨守骨，在筋守筋。</strong>
肾足少阴脉主骨，可守足⑤少阴脉发会之穴，以行补泻。肝足厥阴脉主筋，可守足厥阴脉发会之穴，以行补泻也。
⑤“足”字，盛文堂本误作“之”。
<strong>补须一方实，深取之，希按其痏，以极出其邪气。</strong>
量此“补”下脱一“泻”字。方，处也。欲行泻者，须其泻处是实，然后得为泻也。深取之者⑥，其令出气多也。希，迟也。按⑦其痏者，迟按针伤之处，使气泄也。
平按：“希”《灵枢》、《甲乙》作“稀”。“痏”，袁刻误作“病”，注同。
⑥“者”字，盛文堂本缺此字，空一格。
⑦据文义，“按”字前似脱一“希”字。
<strong>一方虚，浅刺之，以养其脉，疾按其痏，无使邪气得入。</strong>
行于补者，须补处是虚也。浅刺⑧者，恶其泄气，所以不深也。以养其脉者，留针养其所取之经也。按其痏⑨者，按针伤之处，疾关⑩其门，使邪气不入，正气不出也。
⑧“刺”，盛文堂本作“取”。
⑨“痏”，盛文堂本误作“瘠”。
⑩“关”，盛文堂本作“闭”。
<strong>邪气来也坚而疾，谷气来也徐而和。</strong>
针下得气坚疾者，邪气也；徐和者（11），谷气也。
平按：“坚”《灵枢》、《甲乙》作“紧”。
（11）“徐和者”，盛文堂本作“希按徐和”。
<strong>脉①实者深刺之，以泄其气；脉虚者浅刺之，使精气无得出，以养其脉，独出其邪气。</strong>
实②者，邪气盛也。虚者，正气少也。
①“脉”，盛文堂本误作“派”。
②“实”字前，盛文堂本有“脉”字。
<strong>刺诸痛者深刺之，诸痛者其脉皆实。</strong>
脉③之实满为痛，故刺深也④。
平按：《灵枢》无“深刺之，诸痛者”六字。
③“脉”字前，盛文堂本有“其”字。
④“故刺深也”，仁和寺本作“故深刺也”；盛文堂本作“故深泄也”。
<strong>从腰以上者，手太阴、阳明皆主之；从腰以下者，足太阴、阳明皆主之。</strong>
腰以上为天，肺主天气，故手太阴、手阳明主之也。腰以下为地，脾主地土，故足太阴、足阳明主之也。
平按：《灵枢》“从腰以上者”上，有“故曰”二字。《甲乙》两“主”之上无“皆”字。
<strong>病在上者下取之，病在下者高取之，</strong>
手太阴下接手阳明，手阳明下接足阳明，足阳明下接足太阴。以其上下相接，故手太阴、阳明之上有病，宜疗足太阴、阳明，故曰下取之⑤；足太阴、阳明之下⑥有病，宜疗手太阴、阳明，故曰高取之也。
平按：注“故手太阴、阳明”下，袁刻脱“之上”二字。
⑤“故曰下取之”五字，盛文堂本无。
⑥“之下”二字，盛文堂本无。
<strong>病在头者取之足，病在腰者取之腘。</strong>
足之三阴三阳之脉，从头至足，故病在头取之足也；足太阳脉循腰入腘，故病在腰以取腘也。
<strong>病生于头者头重，生于手者臂重，生于足者足重。治病者，先刺其病所从生者。</strong>
头、手、足有病之处，其候皆重，各审⑦其病生所由，以行补泻也。
⑦“审”，盛文堂本作“头支”二字；仁和寺本此处缺字。
<strong>春气在豪毛，</strong>
人之豪毛中虚，故春之阳⑧气在豪毛。
平按：《灵枢》无“豪”字。
⑧“阳”，盛文堂本误作“伤”。仁和寺本亦作“阳”。
<strong>夏气在肤，</strong>
肤，肉上也。阳气在皮肉也。
平按：“肤”上《灵枢》、《甲乙》有“皮”字。
<strong>秋气在分肉，</strong>
分肉，谓腘肉之间也。
<strong>冬气在筋骨，</strong>
筋附骨上最深，故冬阳气深在筋骨也。
<strong>刺此病者，各以其时为齐。故刺肥人者，以秋冬之齐；刺瘦人者，以春夏之齐。</strong>
秋冬之齐者，刺至筋骨，言其深也；春夏之齐，刺在于皮肤，言其浅也。
平按：《甲乙》“为齐”下无“故”字。
<strong>病痛者阴也，痛而以手按之不得者阴也，深刺之。</strong>
人之病痛，以手按之，得与病在深在。
编者按：注“得与”二字之后至段末，仁和寺本作“不得者为病在深在。”盛文堂本作“病痛为阴，病阴病在深，在深刺也。”三本出入甚大，待考。
<strong>病在上者阳也，在下者阴也。痒者阳也，浅刺之。</strong>
卫气行皮肤之中，壅遏作①痒，故浅刺之也。
平按：《甲乙》“痒者阳也，浅刺之”七字在“病在上者”上。注“卫气”，袁刻作“冲气”。
①“作”，盛文堂本作“为”；仁和寺本缺一字。
<strong>病先起于阴者，先治其阴，而后治其阳；病先起于②阳者，先治其阳，而后治其阴。</strong>
皆疗其本也。
平按：《灵枢》两“起”字下，无“于”字。
②“于”字，盛文堂本作“其”。
<strong>刺热厥者，留针反为寒；刺寒厥者，留针反为热。</strong>
留久者，则无③热动针留之为寒，无寒动针留之为热也。
③“无”字，盛文堂本及仁和寺本作“先”。下“无”字，盛文堂本同，仁和寺本缺一字。
<strong>刺热厥者，二阴一阳；刺寒厥者，二阳一阴。所谓二阴者，二刺阴也；一阳者，一刺阳也。</strong>
皮为阳分也，肌肉为阴分也。刺热厥者，二度刺阴留，补其阴也；一度刺阳留，泻其阳也。刺寒反之。
平按：自“刺热厥者留针反为寒”至“一刺者阳也”，《甲乙•针道终始篇》无此二段。
<strong>久病者邪气入深，刺久④病者，深内而久留之，间日而复刺之，先⑤调其左右，去其血脉，刺道毕矣。</strong>
病久益深，物理之恒，故非深取久留，不可⑥去之。邪气不能速出，故须间日而取。取之先调左右，血络刺而去之①，可谓尽刺之理者也。
平按：“刺久病者”《灵枢》、《甲乙》作“刺此病者”。
④“久”字，盛文堂本作“此”，仁和寺本亦作“久”。
⑤“先”字前，盛文堂本、仁和寺本均有“必”字。
⑥“可”字，盛文堂本作“去”，仁和寺本亦作“可”。
①“之”字，盛文堂本无。
<strong>凡刺之法，必察其形气。形肉未脱，少气而脉又躁，躁厥者，必为缪刺之，</strong>
以下缪刺之法也。形肉之脱，察其形也；少气，察其气也；脉躁，察其脉也。有此三种所由，必须缪刺大络，左刺右，右刺左也。
<strong>散气可收，聚气可希。</strong>
希，散也。缪刺之益，正气散而收聚，邪气聚而可散也。
平按：“希”《灵枢》、《甲乙》作“布”，恐原钞传写之误。
<strong>深居静处，</strong>
为针调气，凡有六种：深居②气静，一也。
②“居”字及后“静”字，萧本原无，今据盛文堂本补。
<strong>与神往来，</strong>
去妄心，随作动，二也。
平按：“与”《灵枢》、《甲乙》作“占”。注“随作”二字，袁刻缺，此本尚完。
<strong>闭户塞牖，魂魄不散，</strong>
去驰散，守魂魄，三也。
<strong>专意一神，精气不分，</strong>
去异思，守精神，四也。
平按：“不分”《灵枢》、《甲乙》作“之分”。
<strong>无闻人声，以收其精，</strong>
去异听，守精气，五也。
<strong>必一其神，令之在针，浅而留之，微而浮之，以移其神，气至乃休。</strong>
移，平和也。平③针下和气，六也。
平按：“令之在针”《灵枢》、《甲乙》作“令志在针”。“微而浮”之下，原钞缺半行，细玩缺处，中间笔画甚重，应是大字经文，谨依《灵枢》、《甲乙》补入“以移其神，气至乃休”八字。
③“平”，盛文堂本作“守”。
<strong>男内女外，坚巨勿出，谨守勿内，是谓得气。</strong>
男者在家，故为内也；女者出家，故为外也。是男为内气，女为外气。针下得男内气，坚巨勿令出也；得女外气，谨守勿入内也。
平按：“男内女外”《灵枢》注云：“有作男外女内。”《甲乙》作“男女内外”。“巨”《灵枢》、《甲乙》作“拒”。
三变刺
此篇自篇首至末，见《灵枢》卷二第六《寿夭刚柔篇》，又见《甲乙经》卷十第一。
<strong>黄帝问曰：余闻刺有三变，何谓三变？伯高答曰：有刺营者，有刺卫者，有刺寒痹之留经者。黄帝问曰：刺三者奈何？</strong>[平按：《灵枢》“三”下有“变”字。]<strong>伯高曰：刺营者出血，刺卫者出气，刺寒痹者内热。</strong>
刺营见血，出恶血也；刺卫见气，出邪气也；刺痹见热，故曰三变。寒温之气停留于经络，久留针，使之内热①，以去其痹也。[平按：注“寒温”，“温”字恐“湿”字传写之误。]<strong>黄帝问曰：营卫寒痹之为病奈何？伯高答曰：营之生病也，寒热少气，血上下行。卫之生病也，气痛时来时去，怫忾贲响，风寒客于肠胃之中，寒痹之为病也，留而不去，时</strong>
<strong>痛而皮不仁。</strong>
怫忾，上，扶物反；下，许气反。气盛满貌。贲响，腹胀貌也。
平按：“气痛时来时去”《灵枢》作“气通时来时去”，《甲乙》作“气血时来去”。“皮不行”《灵枢》、《甲乙》作“皮不仁”。
①“热”，盛文堂本误作“势”。
<strong>黄帝问曰：刺寒痹内热奈何？伯高曰：刺布衣者，必火焠；刺大人者，药熨之。</strong>[平按：《灵枢》、《甲乙》“必火焠”作“以火焠之”；“药”上有“以”字。]<strong>黄帝问曰：药熨之奈何？伯高曰：用醇酒二十升、蜀椒一升、干姜一升、桂一升，</strong>[平按：醇酒“二十升”《灵枢》作“二十斤”。蜀椒“四升”《灵枢》、《甲乙》作“一升”。干姜“一升”《灵枢》作“一斤”。“桂一升”《灵枢》作“桂心一斤”。]<strong>凡四种，皆咀，渍酒中。用绵絮一斤，细白布四丈，</strong>[平按：《甲乙》“皆咀”作“各细咀”；“渍酒中”作“著清酒中”；“四丈”下有“二尺”二字。]<strong>皆并内酒中。置酒马矢温中，盖封涂，勿使泄。</strong>[平按：“温”《灵枢》、《甲乙》“煴”。“盖”《甲乙》作“善”。《甲乙》“泄”上有“气”字。]<strong>五日五夜，出布绵絮，曝干复渍，以尽其汁。</strong>[平按：《甲乙》“絮”上无“绵”字。《灵枢》“曝干”下有“之，干”二字。]<strong>每渍必晬其日，乃出干。</strong>[平按：“乃出干”《灵枢》“干”下重一“干”字，《甲乙》作“乃出布絮干之”。]<strong>并用滓与绵絮，复布为复巾，长六七尺，为六七巾，</strong>[平按：“与绵絮，复布为复巾，长六七尺，为六七巾”《甲乙》作“与絮布长六七尺，为六布”。]<strong>即用之生桑炭炙巾，以熨寒痹所刺之处，</strong>[平按：《甲乙》“所刺”作“所乘”。]<strong>令热入于病所，</strong>[平按：《灵枢》、《甲乙》“入”下有“至”字。]<strong>寒复炙巾以熨之，三十遍而止。即汗出，灸巾以试身，</strong>[平按：《灵枢》作“汗出以巾拭身”。]<strong>亦三十遍而止。起步内中，无见风。每刺必熨，如此法，病已矣。此所谓内热者也。</strong>
酒、椒、姜、桂四物，性热又泄气，故用之熨身，身腠适而可刺也。此在冬日血气不流之时，熨之令通也。②，弗禹反。咀，才禹③反。咀，谓调粗细分等也。晬，祖类反，一日周时也。
平按：“如此法，病已矣”，《灵枢》、《甲乙》无“法”字。“矣”《甲乙》作“失”。
②“”，盛文堂本误作“咬”。
③“才禹”，盛文堂本作“与”。
五刺
平按：此篇自篇首至末，见《灵枢》卷二第七《官针篇》，又见《甲乙经》卷五第二。
<strong>凡刺有五，以应五脏。一曰半刺，半刺者，浅内而疾发针，毋①令针伤多，如拔发爪②，以取皮气，此肺之应。</strong>
凡刺不减一分，今言半刺，当是半分，故以拔发爪，欲令浅刺，多则伤皮气也。
平按：“毋令针伤多”《灵枢》、《甲乙》作“无针伤肉”。“发爪”《灵枢》作“毛状”；“取”上无“以”字。《甲乙》“爪”作“状”。
①“毋”字，仁和寺本、盛文堂本均无。
②“发爪”，盛文堂本作“发状”；仁和寺本第一字似“腹”，第二字残，只余“八”字形。
<strong>二曰豹文刺，豹文刺者，刺左右前后针之，中脉为故，以取经络之血者，此心之应也。</strong>
左右前后，针痏状若豹文，故曰豹文刺也。中经及络，以出血也。
平按：《灵枢》、《甲乙》“左右”上无“刺”字。
<strong>三曰关③刺，关刺者，直刺左右，尽筋上，以取筋痹，慎无出血，此肝之应也，或曰开刺，一曰豈刺。</strong>
刺关身之左右，尽至筋上，以去筋痹，故曰关刺，或曰开刺也。
平按：“开刺”《灵枢》作“渊刺”，《甲乙》同，惟“或曰渊刺，又曰岂刺”八字，在“四曰合刺”之下。
③“关”，盛文堂本误作“”，以下“关”字及注中“关”字并同。
<strong>四曰合刺，合刺者，左右鸡足，针于分肉之间，以取肌痹，此脾之应也。</strong>
刺身左右分肉之间，痏如鸡足之迹，以合分肉间之气，故曰合刺也。
平按：“合刺”《灵枢》、《甲乙》作“合谷刺”。
<strong>五曰输刺，输刺者，直入直出，深内之至骨，以取骨痹，此肾之应也。</strong>
依于输穴，深内至④骨以去骨痹，故曰输刺也。
平按：“输刺”《甲乙》作“腧刺”。
④“至”字，盛文堂本无。
五脏刺
平按：此篇自篇首至末，见《灵枢》卷五第二十《五邪篇》，又见《甲乙经》卷九第三至第八等篇。
<strong>邪在肺，则病皮肤寒热①、上气、喘、汗出、咳动肩背。</strong>
肺病有五②。
平按：“皮肤”下《灵枢》有“痛”字，《甲乙》有“痛发”二字。
①“寒热”前，盛文堂本有“痛”字。
②“有五”，盛文堂本误作“五有”。
<strong>取之膺中外输，背三椎五椎之傍，以手疾按之快然，乃刺之，取之缺盆中以起之。</strong>
膺中内输，在膺前也；膺中外输，肺输也，在背第三椎两傍。心输在第五椎两傍，各相去三寸，按之快然，此为输也。肺之五病，取于肺输及肺缺盆中也。
平按：“输”《灵枢》作“腧”，《甲乙》作“俞”。“三椎五椎”《灵枢》作“三节五脏”，《甲乙》无“五椎”二字。“以起之”《灵枢》、《甲乙》作“以越之”。
<strong>邪在肝，则两胁中痛，寒中，恶血在内行者，善瘛节时肿，</strong>
肝病有四也③。
平按：“则两胁中痛”《甲乙》作“则病两胁中痛”。“行者善瘛节时肿”《灵枢》作“行善掣节时脚肿”，《甲乙》作“胻节时肿善瘛”。
③“也”字，盛文堂本无。
<strong>取之行间以引胁下，</strong>
行间，足厥阴脉荥①，肝脉也，在大指间。肝在胁下，故引两胁下痛，与《明堂》少异也。
①“荥”，盛文堂本作荣；仁和寺本亦作“荥”。
<strong>补三里以温胃中，</strong>
三里，足阳明胃脉。人病寒中，阳虚也。故取三里补足阳明，即胃中温也。
<strong>取血脉以散恶血，</strong>
恶血在内上下行者，取其病处脉血见者，刺而散之也。
<strong>取耳间青脉以去其痹。</strong>
耳间青脉，附足少阳脉瘛脉，一名资脉，在耳本，如鸡足青脉络，刺出血如豆，可以去痹也。
平按：“痹”《灵枢》作“掣”，《甲乙》作“瘈”。注“附”，袁刻作“跗”。
<strong>邪在脾胃，则肌肉痛。阳气有余，阴气不足，则热中、善饥；阳气不足，阴气有余，则寒中、肠鸣、腹痛；阴阳俱有余，若俱不足，则有寒有热，皆调于三里。</strong>
阳气，即足阳明也。阴气，即足太阴也。此脾之七病，皆取三里以行补泻，故曰调之。
平按：“则肌肉痛”《灵枢》、《甲乙》作“病肌肉痛”。“善肌”，袁刻误作“善肌”。“皆调于三里”《灵枢》作“皆调其三里”。
<strong>邪在肾，则骨痛阴痹。阴痹者，按如不得，腹胀腰痛，大便难，肩背颈项痛，时眩。</strong>
<strong>取之涌泉、昆仑，视有血者尽取之。</strong>
涌泉，足少阴脉井，足心陷中，屈足卷指宛中。昆仑，足太阳经，在外踝后跟骨上陷中。肾之痹病，皆取此二穴，刺去血也。
平按：“则骨痛”《灵枢》、《甲乙》作“则病骨痛”；“按如不得”作“按之而不得”。“颈项痛”《甲乙》作“颈项强痛”。
<strong>邪在心，则病心痛，喜悲，时眩仆。视有余不足而调之其输。</strong>
心病三种，皆调其手心主经脉之输也。
平按：《甲乙》“喜悲”作“善悲”；“而调之其输”作“而调其俞”。
五节刺
平按：此篇自篇首至末，见《灵枢》卷十一第七十五《刺节真邪篇》。自“黄帝曰：刺节言振埃”至“血变而止”，见《甲乙经》卷九第三。自“黄帝曰：刺节言发朦”至“必应其针”，见《甲乙经》卷十二第五。自“黄帝曰：刺节言去爪”至“故命曰去爪”，见《甲乙经》卷九第十二。自“黄帝曰：刺节言彻衣”至“疾于彻衣”，见《甲乙经》卷七第一。自“黄帝曰：刺节言解惑”至“疾如解惑”，见《甲乙经》卷十第二。
<strong>黄帝问于岐伯曰：余闻刺有五节，奈何？岐伯对曰：固有五节：一曰振埃，二曰发蒙，三曰去爪，四曰彻衣，五曰解惑。</strong>
节，约也，谓刺道节约也。此言其名也。
平按：“固有五节”，“固字”袁刻作“刺”。
<strong>黄帝曰：子言五节，余未知其意。岐伯曰：振埃者，刺外经，去阳病也；</strong>
以下言刺道五节之意也。外经者，十二经脉入腑脏者，以为内经；行于四肢及皮肤者，以为外经也。
平按：“外经”，“经”字《灵枢》无。
<strong>发蒙者，刺腑输，去腑病也；</strong>
六腑三十六输，皆为腑输也。
<strong>去爪者，刺关②节之支络也；</strong>
关，四肢也，四关诸节，人③余大节也。支络，孙络也。
②“关”，盛文堂本误作“”。注“关”字同。
③“人”，仁和寺本同。盛文堂本作“及”
<strong>彻衣者，尽刺诸阳之奇输也；</strong>
诸阳奇输，谓五十九刺，故曰尽也。
<strong>解惑者，尽知调阴阳，补泻有余不足，相倾移也。</strong>
泻阴补阳，泻阳补阴，使平，故曰相倾移也。
<strong>黄帝曰：刺节言振埃，夫子乃言刺外经，去阳病，余不知其所谓也。愿卒闻之。岐伯曰：振埃者，阳气大逆，满于胸中，烦①瞋肩息，大气逆上，喘喝坐伏，病恶埃烟，不得息，</strong>
以下问答解释五刺节义。埃，尘微也，谓此三种阳疾，恶于埃尘烟气。其病令人气满闭塞，得②喘息，言其埃也。，音噎也。
平按：《灵枢》、《甲乙》“大逆”下有“上”字；“烦瞋”作“愤瞋”。“病恶埃烟”《甲乙》作“病咽噎不得息”。
①“烦”，仁和寺本及盛文堂本均作“愤”。
②“得”，人卫本注曰：此前应据《甲乙》补“不”字。
<strong>请言振埃而③疾于振埃也。</strong>
以下言其振埃也。刺之去病④，疾于振埃，故曰振埃也。
平按：“而”《灵枢》作“尚”。
③“而”，盛文堂本及仁和寺本均作“尚”。
④“病”，盛文堂本作“痛”。
<strong>黄帝曰：善。取之何如？岐伯曰：取之天容也。</strong>
天容，在耳下曲颊后，足少阳脉气所发也。
<strong>黄帝曰：其咳上气，穷诎胸痛者，取之奈何？岐伯曰：取之溓⑤泉也。</strong>
诎，音屈。穷诎，气不申也。溓泉，在颔下结喉上也。溓，敛盐反。
⑤“溓”，萧本原作“廉”。今据仁和寺本、盛文堂本改。
<strong>黄帝曰：取之有数乎？岐伯曰：取天容者，无过一里而止，取溓泉者，血变而止。黄帝曰：善。</strong>
一里，一寸也。故《明堂》刺天容⑥一寸也。
平按：“无过一里而止”《灵枢》作“无过一里”，《甲乙》作“深无一里”。
⑥此字仁和寺本亦缺。盛文堂本作“深”；人卫本注：据《灵枢》卷二第十二，似是“入”字。
<strong>黄帝曰：刺节言发蒙，余未得其意。夫发蒙者，耳无所闻，目无所见，夫子乃言刺腑输，何使然？愿闻其故。</strong>
蒙，莫东反。谓⑦目不明也。
平按：“输”《甲乙》作“俞”。“腑输”下，《灵枢》有“去府病”三字；“何”下有“输”字，《甲乙》同。
⑦“谓”字，仁和寺本及盛文堂本均“耳谓”字。疑为“谓耳”之误。
<strong>岐伯曰：妙乎哉问也。此刺之约，针之极也，神明之类也，</strong>
刺节发蒙①，谓②刺去蒙者也。神明，谓是耳目去蒙得明，故曰神明类也。
①“刺节发蒙”，盛文堂本作“深节所发明”；仁和寺本残缺，为“节”。
②此字盛文堂本不缺，为“外”字。
<strong>口说书卷，犹不敢③及也，</strong>
发蒙愈疾之速，得于神，言、书所不及也。
平按：“敢”《灵枢》作“能”。
③“敢”，盛文堂本作“能”；仁和寺本残，略似“能”字。
<strong>请言发蒙，尚疾于发蒙也。</strong>
岐伯望请自言发蒙之速也。
<strong>黄帝曰：善。愿手受之。</strong>[平按：《灵枢》作“愿卒闻之”。]<strong>岐伯曰：刺此者，必于日中，刺其听宫，中其眸子，声闻于耳，此其输也。</strong>[平按：《甲乙》“日中”作“白日中”；“听宫”作“耳听”，注：“一作听宫”。“声闻于耳”，“耳”作“外”。]<strong>黄帝曰：善。何谓声闻于耳？岐伯曰：邪刺以手坚按其两鼻窍而疾偃，其声必应于针也。</strong>[平按：《甲乙》“邪刺”作“已刺”；“而疾偃其声”作“令疾偃其声”；“必应于针”作“必应于中”。]<strong>黄帝曰：善。此所谓弗见为之，而无目视；见而取之，神明得者矣。</strong>
日中正阳，故开耳目，取日中也。手太阳脉支者，至目兑眦，却入耳中；手足④少阳脉支者，从耳后入耳中，出走耳前，至目兑眦，故此三脉皆会耳目听宫，俱连目中眸子。眸子，目中瞳子也。刺听宫输时，蒙胧速愈，故得声闻于耳也。针听宫时按鼻仰卧者，感气合出于耳目，即⑤耳通目明矣。此之妙者，得之于神明，非由有目而见者也。
④“足”字，盛文堂本脱。
⑤“即”字前，盛文堂本空一格。
<strong>黄帝曰：刺节言去爪，夫子乃言刺关节之支络，愿卒闻之。岐伯曰：腰脊⑥者，身之大关节也；股胻者，人之所以趋翔也；茎垂者，中身之机，阴精之候，津液之道也。</strong>
爪，谓人之爪甲，肝之应也。肝足厥阴脉循于阴器，故阴器有病，如爪之余，须去之也。或“水”字错为“爪”字耳。腰脊于手足关节为大，故曰大关节也。阴茎在腰，故中身。阴茎垂动有造化，故曰机也。精从茎中⑦出，故为阴精⑧为津液道也。
平按：“去爪”《甲乙》作“去衣”。“股胻者”，《灵枢》作“肢胫者”。“茎垂者”《甲乙》作“茎睾者”。“中身之机”《灵枢》、《甲乙》作“身中之机”。注“阴精”下所缺二字，据经文应作“之候”二字。
⑥“脊”，盛文堂本误作“背”。
⑦“中”字，仁和寺本及盛文堂本均无。
⑧此处所缺二字，盛文堂本为“候府中道”；仁和寺本残缺，为“中”。
<strong>故饮食不节，喜怒不时，</strong>
饮食不节，言饮食过度。言其喜怒不时，反春夏也。
<strong>津液内溢，乃下溜于皋⑨，</strong>
言饮食多，水溢，流入阴器囊中也。皋，音高也。
平按：《甲乙》作“津液内流，而下溢于睾”。《灵枢》“溜”作“留”。
⑨“皋”，仁和寺本同。盛文堂本作“睾”。注同。
<strong>水道不通，日大不休，俛仰不便，趋翔不能。此病荥然有水，不上不下，</strong>
水道既闭，日日①长大也。荥然，水聚也。不上者，上气不通；不下者，小便及气下不泄也。
平按：“日大不休”《甲乙》作“炅不休息”。注“小便”，袁刻“小”误作“水”。
①“日日”，盛文堂本作“曰日”。
<strong>石所取，形不可匿，常不得蔽，故命曰去爪。黄帝曰：善。</strong>
以下言去爪也。蔽，塞也。言下针，使水形不得匿而不通，不常闭塞。
平按：“”《灵枢》作“铍”。《甲乙》“常”作“裳”；“故命曰”作“名曰”。
<strong>黄帝曰：刺节言彻衣，夫子乃言尽刺诸阳之奇输，未有常处也。愿卒闻之。岐伯曰：是阳气有余，而阴气不足，阴气②不足则内热；阳气有余则外热，与热相薄，热于怀炭，外重丝帛衣，不可近身，又不可近席③。腠理闭塞不汗，舌焦唇槁腊，嗌干欲饮，不让美恶也。</strong>
脏之阴气在内，腑之阳气在外。阴气在外，阴气不足，阳乘之，故内热薄停也。重丝帛衣，複衣也。腊，肉干也。内热甚渴，故饮不择美恶也。腊，性亦反。
平按：“与热相薄”《灵枢》作“内热相薄”，《甲乙》作“两热相薄”。“外重丝帛”《灵枢》作“外畏绵帛”，《甲乙》无此句。《甲乙》“衣”下有“热”字；“又不可近席”作“身热不可近席”。《灵枢》“不汗”作“则汗不出”，《甲乙》作“而不汗”。“槁腊”《甲乙》作“稿”，注云：“《黄帝古针经》作稿腊。”“嗌干欲饮”《灵枢》作“干嗌燥”。“饮”下，《甲乙》无“不让美恶也”五字。
②“阴气”二字，盛文堂本无。
③“又不可近席”，仁和寺本、盛文堂本均作“又可不近席”。
<strong>黄帝曰：善。取之奈何？岐伯曰：取之其腑大杼三痏，有刺中膂以去其热，</strong>
大杼、内输，皆是足太阳脉气所发，泻阳气之要穴也。
平按：“其府”《灵枢》、《甲乙》作“天府”。“有刺”《灵枢》作“又刺”。
<strong>补手足太阴以出其汗，热去汗希，疾于彻衣。黄帝曰：善。</strong>
手太阴主气，足太阴主谷气。此二阴气不足，为阳所乘，阴气不泄，以为热病。故泻盛阳，补此二阴，阳去，二阴得实，阴气得通流液，故汗出热去得愈，疾于彻衣，故曰彻衣也。
平按：“以出其汗”《灵枢》、《甲乙》作“以去其汗”。“希”《灵枢》作“稀”，《甲乙》作“晞”。
<strong>黄帝曰：刺节言解惑，夫子乃言尽知调阴阳，补泻有余不足，相倾移也，惑何以解之？岐伯曰：大风在身，血脉偏虚，虚者不足，实者有余，</strong>
大风，谓是痱风等风病也。
<strong>轻重不得，倾侧宛伏，</strong>
手足及身不能倾侧也①。宛，谓宛转也。
①“不能倾侧也”，仁和寺本作“不能也”；盛文堂本作“不能倾也”。
<strong>不知东西，又不知南北，</strong>
心无知也。
平按：《甲乙》作“不知东西南北”。
<strong>乍上乍下，乍反覆，颠倒无常，甚于迷惑。</strong>
志昏②性失也。
平按：“乍反覆”《灵枢》作“乍反乍覆”，《甲乙》无“乍”字。
②“昏”，仁和寺本、盛文堂本均作“言”。
<strong>黄帝曰：善。取之奈何？岐伯曰：泻其有余，补其不足，阴阳平复。用针若此，疾于解惑。</strong>
尽知阴阳虚实，行于补泻，使和也。
<strong>黄帝曰：善。请藏之灵兰之室，不敢妄出也。</strong>
灵兰之室，黄帝藏书之府，今是兰台，故者③也。
③“者”字前所缺一字，盛文堂本作“名”；仁和寺本残，仅存一“丿”形。
五邪刺
平按：此篇自篇首至末，见《灵枢》卷十一第七十五《刺节真邪篇》。又自“黄帝曰：余闻刺有五邪”至“真气存”，见《甲乙经》卷五第二。自“请言解论”至“此所谓引而下之者也”，见《甲乙经》卷七第三。自“大热遍身”至“所谓推而散之者也”，见《甲乙经》卷七第二。自“黄帝曰：有一脉生数十病者”至末，见《甲乙经》卷十第一下篇。惟自“当是之时善行水者”以下至末，袁刻及别钞本均缺，平从日本仁和寺宫御所藏残卷十三纸中检出补入，经文杨注缺而复完，洵堪宝贵也。
<strong>黄帝曰：余闻刺有五邪，何谓五邪？岐伯曰：疾有时痈者，有容大者，有狭小者，有热者，有寒者，是谓五邪。黄帝曰：刺五邪奈何？岐伯曰：凡刺五邪之方，不过五章，瘅热消灭，肿聚散亡，寒痹益温，小者益阳，大者必去，请道其方。</strong>
五法须①别为章也。瘅，热病也，音丹。
平按：“时痈”《灵枢》、《甲乙》作“持癃”。“有容大者，有狭小者”，《甲乙》无“容”、“狭”二字。
①“须”，盛文堂本作“题”；仁和寺本虫蚀不完，观其剩形，似“须”字。
<strong>凡刺痈邪，无迎陇，</strong>
陇，大盛也。痈之大盛将有脓，不可迎而泻之也。
平按：“无迎陇”上，《甲乙》有“用铍针”三字。
<strong>易俗移性不得脓，诡道更行，行去其乡，不安其处所乃散亡，</strong>
易其常行法度之俗，移其先有②寒温之性，更量脓之所在，上下正傍，以得为限，故曰去其乡，不安于处一，病乃散亡也。
平按：“诡”《灵枢》作“脆”，《甲乙》作“越”。“行”字，《灵枢》、《甲乙》不重。“处所”，“处”字袁刻脱。注“处一”，恐是“一处”传写之误。
②“有”字，仁和寺本、盛文堂本均作“为”。
<strong>诸阴阳过痈所者，取之其输泻之。</strong>
诸阴阳之脉过痈所者，可取痈之所由之输泻之也。
平按：“过”《甲乙》作“遇”；《灵枢》“痈”下无“所”字。
<strong>凡刺大邪，日③以小泄，夺有余，乃益虚。栗其道，针干④其邪肌肉亲，</strong>
大邪者，实邪也，行泻为易，故小泄之，益虚取和也。于针之道，战栗谨肃⑤，以针干邪，使邪气得去，肌肉相附也。亲，附也。
平按：“大邪”下，《甲乙》有“用锋针”三字。《灵枢》“栗其道”作“剽其通”。《甲乙》“栗”作“标”。《灵枢》、《甲乙》无“干”字，袁刻“干”作“于”，注同。
③“日”，盛文堂本同。仁和寺本作“曰”。
④“干”，盛文堂本作“于”。注同。
⑤“战栗谨肃”，盛文堂本作“战慓谨书”；仁和寺本残，作“战慓”，所缺字虫蚀不完，似为“谨肃”。
<strong>视之无有，反其真，</strong>
视邪气无有，反其真气乃止也。
平按：“反其真”，《甲乙》作“乃自真道”四字。
<strong>刺诸阳分肉间。</strong>
刺大邪所在⑥也。
⑥“所在”，仁和寺本、盛文堂本均作“在所”。
<strong>凡刺小邪曰⑦以大，补其不足乃无害。</strong>
小邪，虚邪也。行补为难也，故曰大补，使其实也。
平按：“小邪”下，《甲乙》有“用员针”三字；“补”下有“益”字。
⑦“曰”，盛文堂本作“日”。
<strong>视其所在迎之界，远近尽至不得外，</strong>
界，畔际也。视虚实⑧畔界，量真气远近，须引至虚中令实，不得外而不至也。
平按：注“须”下原不缺，袁刻误空四格。
⑧“虚实”，仁和寺本、盛文堂本均作“虚邪”。
<strong>侵而行之，乃自费，</strong>
侵，过也。补须实，知即止，补过即损正气。费，损也。
平按：“费”《甲乙》作“贵”，注云：“一作费。”
<strong>刺分肉之间也。</strong>
刺小邪所在也。
<strong>凡刺热邪，越而沧，出游不归乃无病，为开道乎，</strong>
刺热之道，泻越走气①，便觉沧然；热气不归，病则愈也。
平按：“热邪”下，《甲乙》有“用鑱针”三字。“沧”《灵枢》作“苍”；“开道”作“开通”。注“走气”，袁刻缺“走”字。“觉”上原缺一字，谨拟作“便”②。
①“走气”，仁和寺本同。盛文堂本作“热气”。
②“便”，仁和寺本缺。盛文堂本为“便”字。
<strong>辟门户，使邪得出，疾乃已。</strong>
辟，开也。
平按：“辟”《甲乙》作“闢”。
<strong>凡刺寒邪日以温，徐往疾去致其神，门户已闭气不分，虚实得调真气存。</strong>
刺寒之道，日日使温，徐往而入，得温气已，，去疾而出针，以致神气为意也。
平按：“寒邪”下，《甲乙》有“用毫针”三字。“疾去”《灵枢》作“徐来”。
<strong>黄帝曰：官针奈何？岐伯曰：刺痈者用铍针；刺大者用锋针；刺小者用员利针；刺热者用鑱针；刺寒者用毫针。</strong>
刺五邪者，九针之中，用此五针，是所宜也。
平按：《甲乙》无此一段。
<strong>请言解论，与天地相应，四时相副，人参天地，故可为解。</strong>
人法天地，故可为解。人应天地之数，故请言之。
<strong>下有渐洳，上生苇蒲，此所以知形气之多少也。</strong>
洳，汝据反，渐洳，润湿之气也。见苇蒲之茂悴③，知渐洳之多少；观人形④之强弱，识血气之盛衰。
③“茂悴”，盛文堂本作“焠”，仁和寺本作“悴”。
④“形”，仁和寺本、盛文堂本均作“身”。
<strong>阴阳者，寒暑也，热则滋而在上，根荄少汁。人气在外，皮肤缓⑤，腠理开，血气泄⑥，汗大泄，肉淖泽。</strong>
春夏，阳而暑也，草木阳气，滋其枝叶，根茎少汁也。荄，茎也。有本“荄”为“叶”者，非也。人亦如之，气溢于外，皮腠开⑦湊，大汗泄出，血气内竭⑧。
平按：《灵枢》、《甲乙》“滋”下有“雨”字。“荄”《甲乙》作“茎”，注云：“《灵枢》作荄。”
⑤“缓”，盛文堂本作“緻”。
⑥“泄”，仁和寺本、盛文堂本均作“减”。
⑦“开”，盛文堂本作“淖”；仁和寺本此字残，左半部“氵”尚可辨。
⑧“竭”，仁和寺本、盛文堂本均作“减”。
<strong>寒则地冻水冰，人气在中，皮肤致，腠理闭，汗不出，血气强，肉坚涩。</strong>
秋冬，阴而寒也，阳气下①降，寒气在地，地冻水冰，人气亦然，暖②气入脏，阴气在于皮肤，故腠理闭塞，血气强，肌③肉坚涩也。
平按：以下从残篇中检出补入。
①“下”，盛文堂本作“不”。
②“然，暖”，仁和寺本缺一字，作“暖”；盛文堂本作“大痠”，疑误。
③“气强，肌”，萧本原空三格。仁和寺本亦缺此三字。今依盛文堂本补入。
<strong>善穿地者④，不能凿冻。善用针者，亦不能取四厥。而脉涘结，坚搏不往来者，亦未可即柔。</strong>
水之性流，故谓之往。言水可往而冰不可流。人之在冬，四肢寒⑤冷，脉肉⑥，故不行针也。今⑦之医⑧者，岁⑨寒之时不与⑩，而针伤肌破肉，更增他病，可不衰欤？四厥，四肢逆冷（11）也。
平按：“穿地”《甲乙》作“穷地”；“四厥”作“四逆”。“而脉涘结”《灵枢》、《甲乙》作“血脉凝结”。《甲乙》“未可”作“不可”。
④“善穿地者”前，萧本原有“当是之时”四字，盛文堂本有“当”字。均据仁和寺本删。
⑤“四支寒”，萧本原空二格；盛文堂本作“四支寒”；仁和寺本“支寒”二字残缺，其残画似此二字。
⑥“肉”，仁和寺本同。盛文堂本作“涩肉坚”。
⑦“今”，萧本原空一格。今据仁和寺本、盛文堂本补入。
⑧“医”，萧本原作“凿”。仁和寺本残，其残形似“医”字。
⑨“岁”，萧本原作“发”。盛文堂本作“严”。今据仁和寺本作“岁”。
⑩“时不与”，萧本原空三格。盛文堂本作“时不奖”。今据仁和寺本作“时不与”。
（11）“逆冷”，萧本原作“冬”。今据仁和寺本、盛文堂本作“逆冷”。
<strong>故行水者，必待天温，冰释冻解，而水可行，地可穿也。人脉犹是也，治厥者，必先熨调和其经，常与腋、肘与脚、项与脊以调之，火气通，血脉乃行，然后视其病，脉淖泽者，刺而平之，</strong>
善（12）行水穿地者，必待春夏也。冬日用针者，须姜、椒、桂、酒之巾熨，令经脉淖泽调适，然后可行针也（13）。两掌（14）、两腋、两肘、两脚、腘、膝、项之与脊之（15）十二（16）经脉所行要处，熨通脉道也（17）。
平按：《甲乙》“冻解”上有“穷地者必待”五字；“而”字下无“水可行”三字；“穿”作“穷”；“熨”下有“火以”二字。“常”《灵枢》、《甲乙》作“掌”，据本注亦宜作“掌”，恐传钞之误。“以调之”《甲乙》作“以调其气”。“火气通”《灵枢》作“火气已通”，《甲乙》作“大道已通”。
（12）“善”，萧本原作“若”，今据仁和寺本、盛文堂本改。
（13）“也”字，萧本原无。今据仁和寺本、盛文堂本加。
（14）“两掌”，仁和寺本误作“两一”；盛文堂本作“两手”。
（15）“之”前所缺一字，盛文堂本作“肫”，仁和寺本残缺难辨。
（16）“十二”，萧本原空二格，盛文堂本误作“解”。今依仁和寺本作“十二”。
（17）“熨通脉道也”，盛文堂本作“故熨之通脉道也”；仁和寺本有缺文，作“熨天道也”。
<strong>坚紧者，破而散之，气下乃止，此所以解结者也。</strong>
病之坚紧，因适破散，因经（18）。
平按：“散之”《甲乙》作“决之”。
（18）“因经”，盛文堂本作“令其因于解结”；仁和寺本有缺字，作“令因”。
<strong>用针之类，在于调气，</strong>
气之不调则病，故疗病者在于调气也。
<strong>气积于胃，以通营卫，各行其道。</strong>
胃受水谷，以生于气，故水谷之气积于胃也。卫气起于胃之上口①，营气起于胃之中
口②，营在脉中，卫在脉外③，今用针调于胃气④，通于营卫，使各行其道也。
①“上口”，萧本原空二格，今据仁和寺本、盛文堂本补。
②“中口”，萧本误作“内口”，今据仁和寺本、盛文堂本改。
③“营在脉中，卫在脉外”，萧本原作“营行于脉中，卫行脉外”，盛文堂本作“营在脉内，卫在脉外”。今依仁和寺本改。又按：仁和寺本“卫”前空一格，据文义似无缺字，待考。
④“用针调于胃气”，盛文堂本作“月针谓于胃气”，似有误。仁和寺本“用”字残缺右半，初看似“月”字；“于”字残，似“大”字。
<strong>宗气留于海，其下者注于气街，</strong>
谷入于胃，其气清者上注于肺，浊者下流于胃，胃之气上出于口，以为噫气。肺之宗气留积气海，谓胸间动气也。动气下者，注于气街⑤，生肺脉者也⑥。
平按：《甲乙》“留于海”作“留积在海”。
⑤“注于气街”，盛文堂本作“注经气街”；仁和寺本第二字残，似“经”字。
⑥“生肺脉者也”，盛文堂本作“生足阳明脉，上注肺也”；仁和寺本有缺字，作“足阳明脉也”。
<strong>其上者走于息道。</strong>
肺之清气积于海者，走于息道，以为呼吸也。
平按：《甲乙》作“上行者注于息道”。
<strong>故厥在于足，宗气不下，脉中之血涘而止，弗之火调，弗能取之。</strong>
厥，谓⑦逆冷。胸⑧之动气，不循脉行下至于足，故曰涘而止也。冬日不用火调，不可取也⑨。
平按：“涘而止”《灵枢》、《甲乙》作“凝而留止”。《甲乙》“弗能取之”作“针弗能取”。
⑦“谓”，盛文堂本误作“四支”。仁和寺本亦作“谓”。
⑧“胸”，盛文堂本作“心”；仁和寺本亦作“胸”。
⑨“也”字前，盛文堂本有“之”字。
<strong>用针者，必先察其经络之实虚，切如循之，按而弹之，视其变动者，乃后取而下之。</strong>
用针之法，必先⑩察经络虚实，实则切循其脉，虚则按其所针之处，以手弹之，视其变动，然后取而下之也。
平按：“切如循之”《灵枢》、《甲乙》作“切而循之”。“变动”《灵枢》、《甲乙》作“应动”。“取”下，《灵枢》有“之”字。
⑩“必先”及后文“实则”、“虚则”，盛文堂本及仁和寺本均作“一则”、“二则”、“三则”。
<strong>六经调者，谓之不病，虽病，谓之自已也。</strong>
三阳三阴，六经相得，不可有病，虽客邪为病，必当自已也。
<strong>一经上实下虚而不通者，此必有横络盛加于大经，令之不通，视而泻之，此所谓解结者也。</strong>
一经，十二经中随是何经也。大经（11）随身上下，故为从也。络脉傍引，故为横也。正经上实下虚者，必是横络受邪，盛加大经（12）以为病者（13），故视泻之，故为解结也①。
平按：《甲乙》“泻之”下，有“通而决之”四字。
（11）“大经”，盛文堂本作“夫经络”；仁和寺本缺一字，作“夫经”。
（12）“大经”，盛文堂本作“正经”；仁和寺本亦作“大经”。
（13）“病者”，盛文堂本作“病法”；仁和寺本亦作“病者”。
①“故为解结也”，仁和寺本第一字缺上半部，观其残形，似为“以”字；盛文堂本作“以为解经也”。
<strong>上寒下热，先刺其项太阳，久留之，已则熨项与肩胛，令热下合乃止，所谓推而上之者也。</strong>
上寒，腰以上寒；下热，腰以下热。项太阳之太阳脉也。久留针者，推别热而使之上也。热既聚于肩项，为令和之，故熨使下也。推热令上，故曰推而上之也。
平按：“已则熨”《灵枢》作“已刺则熨”，《甲乙》作“已刺则火熨”。“下合”，“合”字《甲乙》注云：“一本作冷。”
<strong>上热下寒，视其虚脉而陷下于经络者取之，气下乃止，此所谓引而下之者也。</strong>
腰以上热，腰以下冷，视腰以下有虚脉陷于余经及络者，久留针，使气下乃止，故曰引而下之者也。
平按：“陷下”《灵枢》作“陷之”。
<strong>大热遍身，狂而妄见、妄闻、妄言，视足阳明及大络取之，</strong>
足阳明主气②，其气强盛，狂妄见闻及妄言，多因此脉，故取阳明正经及络，以去之也。
平按：“狂而妄见妄闻妄言”《甲乙》作“故狂言，妄见妄闻”。
②“气”，盛文堂本作“热”；仁和寺本此字残缺，观其剩形，似“气”字。
<strong>虚者补之，血实者泻之。因令偃卧，居其头前，以两手四指侠③按颈动脉，久持之，卷而切推，下至缺盆中，复上如前，热去乃止，此谓推而散之者也。</strong>
若④足阳明上实下虚为狂等病，宜⑤补下虚经也。上之血络盛而实者，可刺去血以泻之，因令仰卧，以手按人⑥迎之脉，⑦下至缺盆中，复⑧上来去，使热气泄尽，乃可休止，故曰推而散之也。有本为“腹上如前”，恐错也。
平按：“血实者”《灵枢》作“血而实者”，《甲乙》作“血如实者”。“因令偃卧”《灵枢》作“因其偃卧”。“侠按颈动脉”，《灵枢》“侠”作“挟”，《甲乙》作“按其颈动脉”。
③“侠”，仁和寺本、盛文堂本均作“使”。
④“若”字，萧本及仁和寺本均缺字。今据盛文堂本补。
⑤“宜”字，萧本及仁和寺本均缺字。今据盛文堂本补。
⑥“人”字前，盛文堂本、仁和寺本均有“颈”字。
⑦“下”字前所缺一字，盛文堂本作“肘”；仁和寺本此字有缺笔，似“後”，似“复”，殊难辨也。
⑧“复”，盛文堂本误作“后”。
<strong>黄帝曰：有一脉生数十病者，或痛、或痈、或寒热、或痒、痹、或不仁，变化无穷，其故何也？岐伯曰：此皆邪气之所生也。</strong>
上经十二经脉，生病各异。此言一脉生数十种病，变化无穷者，十二经生病，非无有
⑨，至于变化，亦不可穷，故欲取者，甚须审察，不得轻然以定是非也。
平按：《灵枢》“或寒热”作“或寒或热”；“或痒、痹”作“或痒或痹”。
⑨此处所缺一字，盛文堂本作“异”；仁和寺本该字残，其下半部似为“木”字。
九刺
编者按：此篇萧氏未见，本次以仁和寺本为底本，参校盛文堂本补入。此篇见于《灵枢•官针第七》，又见《甲乙经》卷五第二。
<strong>凡刺有九，以应九变：一曰输刺，输刺者，刺诸经荥输脏输也。</strong>
取五脏经荥输之输，故曰输刺。
编者按：“以”字，《灵枢》作“曰”，《甲乙经》亦作“以”。“荥”，盛文堂本作“荣”。注“之”字，仁和寺本残，今据盛文堂本补。
<strong>二曰远道刺。远道刺者，病在上，取之下，刺腑输也。</strong>
足三阳从头至足，故足三阳头之有病，取足之阳腑经之输，故曰远道也。
编者按：二“远道刺”，《甲乙经》均作“道刺”。注“故足三阳头”，“阳”字；“取足”，“取”字，仁和寺本均残，据盛文堂本补。“之阳”，盛文堂本作“三阳”。“远道”，“远”字，仁和寺本残，只余“辶”形，据盛文堂本补。
<strong>三曰经刺。经刺者，刺大经之结络经分也。</strong>
大经分间，经之结络，故曰经刺，非正经刺也。
<strong>四曰络刺。络刺者，刺小络之血脉也。</strong>
刺孙络也。
编者按：“者”字，仁和寺本无，今据盛文堂本加，《灵枢》、《甲乙经》均有“者”字。
<strong>五曰分刺。分刺者，刺分肉之间也。六曰大刺。大刺者，刺大脓以针也。七曰毛刺。毛刺者，刺浮痹于皮肤也。</strong>
刺于皮肤，泄多伤，比拔毛。
编者按：“分刺者”三字，仁和寺本残，唯“者”字略可辨，据盛文堂本补。注“刺”、“伤”二字残缺，据盛文堂本补。“比拔毛”，盛文堂本作“比之拔毛也”。
编者按：二“大刺”《灵枢》、《甲乙经》均作“大泻刺”；“针”均作“铍针”。
<strong>八曰巨刺。巨刺者，左取右，右取左也。</strong>
刺于，左右取。巨，大也。
编者按：“也”字《灵枢》无。注“刺”字仁和寺本缺，据盛文堂本补。“于”后所缺二字，盛文堂本作“大经”。“取”前所缺一字，盛文堂本作“牙”；仁和寺本残，仅余左半“牙”字，疑当为“邪”字（邪，通斜。）。
<strong>九曰焠刺。焠刺者，燔针即取痹也。</strong>
火焰燔针，曰焠也。
编者按：“即取痹也”，《灵枢》作“则取痹也”，《甲乙经》作“取痹气也”。“燔”字，仁和寺本残，据盛文堂本补。注“火”字，仁和寺本缺，据盛文堂本补。“曰”字前仁和寺本空一格，盛文堂本不空。
十二刺
编者按：此篇萧本未收，今依仁和寺本、盛文堂本补入。此篇见于《灵枢•官针第七》，又见《甲乙经》卷五第二。
<strong>凡刺有十二节，以应十二经。</strong>
节，约也。
<strong>一曰偶刺。偶刺者，以手直心若脊，直痛所，一刺前，一刺后，以治心痹，刺此者，傍针之也。</strong>
病心痹者，心背痛。傍刺之，故曰偶刺。傍刺者，恶伤心也。
编者按：“心”字，仁和寺本残，据盛文堂本补。“脊”《灵枢》、《甲乙经》均作“背”。“治”《甲乙经》作“刺”。注“心背痛。傍刺之”，“痛”、“傍”二字仁和寺本缺，据盛文堂本补。
<strong>二曰报刺。报刺者，痛无常处，上下行者，直内无拔针，以左手随病所按之乃出针，复刺之也。</strong>
刺痛无常处之病，出针复刺，故曰报也。
编者按：“内无”二字，仁和寺本残缺，今据盛文堂本补。“痛无常处”《灵枢》作“刺痛无常处也”，《甲乙经》有“刺”字，无“也”字。“无拔针”《甲乙经》作“拔针”。注“痛无常”三字，仁和寺本残甚难辨，依盛文堂本补。
<strong>三曰恢刺。恢刺者，直刺傍之，举之前后，恢筋急，以治筋痹者也。</strong>
恢，宽也。筋痹病者，以针直刺，傍举之前后，以宽筋急之病，故曰恢刺也。
编者按：“恢刺者”《灵枢》无“者”字。“者也”《灵枢》、《甲乙经》均无“者”字。注“筋痹病者”，仁和寺本缺“筋”、“者”二字，今据盛文堂本补。
<strong>四曰齐刺。齐刺者，直入一，傍入二，以治寒气小深者。或曰参刺，参刺者，治痹气小深者也。</strong>
寒气病者，刺之直一傍二，深浅齐同，故曰齐刺。直一傍二，故曰参刺。
编者按：“齐”字，盛文堂本均误作“斋”（注同）。“寒气”《甲乙经》作“寒热气”。“参刺”《灵枢》作“三气”。
<strong>五曰阳刺。阳刺者，正内一，傍内四而浮之，以治寒气，气之博大者也。</strong>
寒气博大之病，正一傍四，内针浮而留之使温，故曰阳刺。有作“极刺”，错也。
编者按：二“阳刺”《灵枢》、《甲乙经》均作“扬刺”。“寒气”《甲乙经》作“寒热”。二“气”字《灵枢》不重；《甲乙经》均无。注“极”字，仁和寺本残，观其剩余，似“极”字，盛文堂本作“极”。
<strong>六曰直针刺。直针刺者，引皮乃刺之，以治寒气之浅者也。</strong>
寒气病者，可引其皮，不当其穴，然后当穴刺而补已，出针放皮闭门，不令气泄。下针时直，故曰直刺也。
编者按：注“引”字及后“当”字，仁和寺本残缺，今据盛文堂本补。
<strong>七曰输刺。输刺者，直入直出，希发针而深之，此治气盛而热者也。</strong>
气盛热病者，直入直出，希发于针，以刺于输，故曰输刺也。
编者按：“希”《灵枢》、《甲乙经》均作“稀”；“此”均作“以”。注“以刺”二字仁和寺本残缺，今据盛文堂本补。
<strong>八曰短刺。短刺者，刺骨痛，稍摇而深之，致针骨所，以上下摩骨也。</strong>
骨痛病者，刺之至骨，摇针摩骨，使病浅而即愈，故曰短刺也。
编者按：痛《灵枢》、《甲乙经》均作痹。注“浅”字，盛文堂本作“役”。
<strong>九曰浮刺。浮刺者，傍入而浮之，此治肌急而寒者也。</strong>
肌急寒病者，傍入浮之，故曰浮刺也。
编者按：注“浮刺也”，仁和寺本原缺“刺”字，盛文堂本作“浮刺之”，今以盛文堂本“刺”字补入，弃其“之”字。
<strong>十曰阴刺。阴刺者，左右卒刺之，此治寒厥，中寒厥，取踝后少阴也。</strong>
少阴，踝后足少阴脉也。病寒厥者，卒刺于阴，故曰阴刺也。
编者按：“卒”《灵枢》、《甲乙经》均作“率”。“中寒厥”《甲乙经》作“中寒者”。注“踝”字，仁和寺本缺；“卒刺于阴”，“阴”字亦缺，皆据盛文堂本补。
<strong>十一曰傍针刺，傍针刺者，直刺、傍刺各一，此治留痹久居者也。</strong>
留痹久居病者，直一刺之，傍更一刺，故曰傍刺也。
<strong>十二曰赞刺。赞刺者，直入直出，数发针而浅之出血，此治痈肿也。</strong>
痈肿未成病者浅刺，数发于气，出相助以愈于病，故曰赞刺。赞，助也。
编者按：此治《灵枢》作是谓治。也字前《甲乙经》有者字。注“数发于气，出相助”，“气”字，仁和寺本残，所剩上半部，似“气”字；“出”后所缺一字，残存“三”形，左上似有一小撇。盛文堂本作“数发于针，出血调助”，似有误。“于病”，仁和寺本无，今据盛文堂本补入。
<strong>脉所居，深不见者，刺之微内针而久留之，以致其空脉气。</strong>
凡刺经脉之节，经脉深者久留于针，以致空穴脉气，然后出针也。
编者按：“脉所居”，“居”字仁和寺本误作“若”，今据盛文堂本改。“脉”字后，《灵枢》、《甲乙经》均有“之”字。《甲乙经》“致”前无“以”字。“空脉”后，《灵枢》有“也”字。注“节”，盛文堂本作“邪”。“深”，仁和寺本残，据盛文堂本补。
<strong>脉浅者勿刺，按绝其脉乃刺之，无令精出，独出其邪气耳。</strong>
刺其脉者，恐其精出，故按脉令绝，然后刺之，使邪气独出耳。
编者按：“脉浅”《甲乙经》作“脉气之浅”；“令”字前，无“乃”字。
卷第二十三九针之三
量缪刺
平按：此篇自篇首至末，见《素问》卷十八第六十三《缪刺论篇》，又见《甲乙经》卷五第三。
<strong>黄帝问岐伯曰：余闻缪刺，未得意也，何谓缪刺？岐伯曰：夫邪之客于形也，必先舍于皮毛，留而不去，入舍于孙脉，留而不去，入舍于络脉，留而不去，入舍于经脉，内连五脏，散于肠胃，阴阳更盛，五脏乃伤，此邪之从皮毛而入，极于五脏之次也，</strong>
此阴阳二邪俱盛，从于皮毛，至于五脏，故以五脏为次也。
平按：《甲乙》无“留而不去，入舍于孙脉”九字。“阴阳更盛”《素问》、《甲乙》作“阴阳俱感”。
<strong>如此则治其经焉。今邪客于皮毛，入舍于孙络，留而不去，闭塞不通，不得入于经，流溢于大络，而生奇病焉。</strong>[平按：《素问》新校正云：“全元起云：大络，十五络也。”]<strong>夫邪客大络者，左注右，右注左，上下与经相干，布于四末，其气无常处，不入于经输，命曰缪刺。</strong>
如此至经，可疗经之脉输。若邪客皮毛孙络，溢于大络，而生奇病，左右相注，与经相干，乃至于布①四末，其气居无常处而不入经，可以缪刺之。
平按：“输”《素问》、《甲乙》作“俞”。“命曰”《甲乙》作“名曰”。注“生奇病”，“生”字袁刻作“主”。
①“于布”人卫本注曰：据经文疑倒。
<strong>黄帝曰：愿闻缪刺，以左取右，以右取左，为之奈何？其与巨刺，何以别之？</strong>
此问缪刺、巨刺之异。
平按：《甲乙》无“愿闻缪刺”、“为之奈何”二句。《素问》无“为之”二字。
<strong>岐伯曰：邪客于经也，左盛则右病，右盛则左病，</strong>
先言巨刺也。邪气中乎经也，左箱邪气有盛，则刺右之盛经。以刺左右大经，故曰巨刺。巨，大也。
<strong>病亦有易移者，左痛未已而右脉先病，如此者，必巨刺之，必中其中经，非络脉也。</strong>
左箱病已，右箱次病，名后病。今左箱病之未已，即右箱病起，故曰先病，名曰易移。如此之类，可巨刺之。
平按：“病亦有易移者”《素问》作“亦有移易者”，注云：“《甲乙》作病易且移。”今本《甲乙》作“亦有易且移者”。“左病未已”《素问》、《甲乙》作“左痛未已”。“必中其中经”，《素问》、《甲乙》作“必中其经”。
<strong>故络病者，其痛与经脉缪处，故命曰缪刺矣。</strong>
痛病在于左右大络，异于经络，故名缪。缪，异也。
平按：《甲乙》注云：“巨刺者刺其经，缪刺者刺其络。”
<strong>黄帝曰：愿闻缪刺奈何？取之如何？</strong>
以上②请广言缪刺也。
平按：注“以上”，恐系“以下”传钞之讹。
②“上”，仁和寺本作“下”，与萧按正同。
<strong>岐伯曰：邪客于足少阴之络，令人卒心痛暴胀，胸胁支满，</strong>
足少阴直脉，从肾上入肺中，支者，从肝出络心，注胸中，故卒心痛也。从肾而上，故暴胀也。注于胸中，胸胁支满也。以足少阴大钟之络傍经而上，故少阴脉行处，络为病也。
平按：《甲乙》“支”作“反”。
<strong>毋积者，刺然骨之前出其血，如食顷而已。左取右，右取左，病新发者五日已。</strong>
聚，阳病也。积，阴病也。其所发之病，未积之时，刺然骨前出血也。然骨在足内踝下大骨，刺此大骨之前络脉也。
平按：“出其血”，《素问》、《甲乙》无“其”字。《素问》“左取右”上有“不已”二字；“五日”上有“取”字。“病新发”，袁刻作“新病发”。
<strong>邪客于手少阳之络，令人喉痹舌卷，口干烦心，臂内廉痛，手不及头，刺小指、次指爪甲上内，去端如韭叶各一痏，壮者立已，老者有顷已，左取右，右取左，此新病数日者也。</strong>
手少阳外关之络，从外关上绕臂内廉，上注胸，合心主之脉，胸中之气上薰，故喉痹舌卷、口干烦心、臂内廉痛、手不上头也。老者气血衰，故有顷已也。
平按：“手少阳”《甲乙》作“手少阴”，注云：“一作阳。”“烦心”《素问》、《甲乙》作“心烦”。“小指”《素问》、《甲乙》作“手中指”，《素问》王注云：“谓关冲穴，少阳之井也。”新校正云：“关冲穴出手小指、次指之端，今言中指者，误也。”注“外关”，袁刻误作“外开”，《甲乙经》：“外关，手少阳络，在腕后二寸陷者中，别走心者。”
<strong>邪客于足厥阴之络，令人卒疝暴痛，刺足大指爪甲上与肉交者各一痏，男子立已，女子有顷乃已，左取右，右取左。</strong>
足厥阴亟沟之络，其别者循胫上鼻结于茎，故病卒疝暴痛也。疝痛者，阴之病也。女子阴气不胜于阳，故有顷已也。
平按：注“亟沟”，查足厥阴无亟沟，《甲乙经》云：“蠡沟，足厥阴之络，在足内踝上五寸，别走少阳。”“亟沟”恐系“蠡沟”传钞之讹。又注“循胫上鼻”，《素问》王注作“循胫上睾”，“鼻”恐系“睾”字传钞之误。又注“故病”，袁刻作“故痛”。
<strong>邪客于足大阳之络，令人头项肩痛，刺足小指爪甲上与肉交者各一痏，立已，不已，刺外踝下三痏，左取右，右取左。</strong>
足大阳支正①之络，别者上走肘络肩髃，故头项痛也。足小指甲上与肉交处，此络所出处也。外踝下，亦此络行处也。
平按：“右取左”下，《素问》、《甲乙》有“如食顷已”四字。
①“支正”，人卫本注曰：据本书卷九《十五络脉》：“手太阳之别，名曰支正，其别者，上走肘络肩髃。”杨注引作足太阳之络，似误。
<strong>邪客于手阳明之络，令人气满胸中，喘息而支胠，胸中热，刺手大指、次指爪甲上，去端如韭叶各一痏，左取右，右取左，如食顷已。</strong>
手阳明偏历之络，其支者，上臂乘②肩髃上曲颊。不言至于胸胠，而言胸胠痛者，手阳明之正，膺乳③别上入柱骨下，走大肠属于肺，故胸满喘息支胠胸热也。以此推之，正别脉者皆为络。
平按：注“柱骨”《甲乙》作“巨骨”④，在肩端上行两叉骨间陷者中，手阳明蹻脉之会。
②“乘”，萧本原作“垂”。今据仁和寺本改。
③“膺乳”，人卫本注曰：据本书卷九《十五络脉》，此前似脱“至”字。
④“巨骨”，人卫本注曰：《甲乙》卷二第一下仍作柱骨，不作巨骨，萧氏按语似误。本书卷十三《骨度》杨注：“缺盆左右箱上下高骨，名曰柱骨。”《素问•气府论》王注：“巨骨，穴名也。”
<strong>邪客于臂掌之间，不可得屈，刺其踝后，先以指按之痛，乃刺之，以月死生为痏数，月生一日一痏，二日二痏，十六日十四痏。</strong>
腕前为掌，腕后为臂，手外踝后，是手阳明脉所行之处，有脉见者是手阳明络，臂掌不得屈者，取此络也。
平按：“二日二痏”下，《素问》、《甲乙》有“十五日十五痏”六字。
<strong>邪客于阳乔蹻，令人目痛从内眦始，刺外踝之下半寸所合各二痏，左刺右，右刺左，如行十里顷而已。</strong>
阳蹻从足上行，至目内眦，故目痛刺足外踝之下中脉所生络也。
平按：注“中脉”当系“申脉”传写之讹，《素问》王注：“谓申脉穴，阳蹻之所生也。”《甲乙经》：“申脉，阳蹻所生，在足外踝下陷者中。”别本亦作“中”。
<strong>人有所堕坠，恶血在内，腹中满胀，不得前后，先饮利药，此上伤厥阴之脉，下伤少阴之络，刺足内踝之下，然骨之前血脉出血，刺足跗上动脉，不已，刺三毛上各一痏，见血立已，左刺右，右刺左。</strong>
人有堕伤，恶血在腹中，不得大小便者，可饮破血之汤，利而出之。若不愈者，可刺足内踝之下，大骨之前，足少阴之络，又取三毛厥阴之络。
平按：“恶血在内”《素问》作“恶血留内”，《甲乙》作“恶血留于内”。“血脉出血”，《素问》新校正：“疑血脉脉字是络字之误。”“刺足跗上”，《甲乙》无“足”字。“左刺右，右刺左”，《甲乙》“刺”作“取”。
<strong>善悲善惊不乐，刺如右方。</strong>
厥阴之脉入眼，故伤厥阴，虚而善悲及不乐也。志主惊惧，故伤少阴之脉，令人惊喜。俱用前方，刺三处也。
平按：“善悲善惊”《素问》作“善悲惊”，《甲乙》作“善惊善悲”。
<strong>邪客于手阳明之络，令人耳聋时不闻，刺手大指、次指爪甲上去端如韭叶各一痏，立闻，不已，刺中指爪甲上与肉交者，立闻，其不时闻者，不可刺也。</strong>
手阳明偏历之络，别者入耳会于宗脉，故邪客令人耳聋也。不时闻者，病成不可疗。
平按：“时不闻”《素问》、《甲乙》“闻”下有“音”字。“刺中指爪甲上”，《素问》王注疑是“小指爪甲上”，新校正以王氏之说非是，详《素问》注中。
<strong>耳中生风者，亦刺之如此数，左刺右，右刺左。</strong>
人觉耳中有风出者，是邪客手阳明络，故用方同之。
平按：“生风”，袁刻误作“出风”。“左刺右，右刺左”，《甲乙》“刺”作“取”。
<strong>痹往来行无常处者，在分肉间，痛而刺之，以月死生为数，。</strong>
有痹往来手阳明络分肉间，为痛痹也。从月一日至十五日，为月生也。从十六日至三十日，为月死也。
平按：“痹”上，《素问》、《甲乙》有“凡”字。“往来行”《甲乙》作“行往来”。
<strong>用针者，随气盛衰，以为痏数，针过其月数则脱气，不及月数则气不泻，左刺右，右刺左，病已止，不已，复刺如法。</strong>
用针之数，随气盛衰，盛则益数，衰则减数，辄过其数，必即脱气，不增其数邪气不泻，增减病仍不愈，刺如前法也。
平按：“月数”《素问》、《甲乙》作“日数”。“病已止，不已”《甲乙》作“病如故”三字。
<strong>月生一日一痏，二日二痏，十五日十五痏，十六日十四痏。</strong>
月生气血渐增，故其痏从增至十五日也。十六日后月减，人气渐衰，故从十四痏减至月尽，名曰月死也。
平按：《素问》“二痏”下，有“渐多之”三字；“十四痏”下，有“渐少之”三字。
<strong>邪客于足阳明之络，令人鼽衄下齿寒，刺中指爪甲上与肉交者各一痏，左刺右，右刺左。</strong>
足阳明丰隆之络，别者上络颈①，合诸经之气，下络喉嗌，故从鼽入于下齿，所以邪客令人鼽衄下齿冷也。手阳明经入下齿中，足阳明经入上齿中，不入下齿。今言齿寒者，足阳明络入下齿也。又寻络之生病处，不是大络行处者，乃是大络支分小络发病者也。
平按：《素问》“络”作“经”；“下齿”作“上齿”；“中指”作“中指、次指”，王注谓：“中指当是大指传写之误。”《甲乙经》注云：“《素问》注云：刺大指、次指。”新校正云：“按《甲乙经》云：‘刺足中指爪甲上’，无‘次指’二字。盖以大指、次指为中指义，与王注同。”
平按：缪刺乃刺络所生病，故上文经云：“络病者，其痛与经脉缪处，故名曰缪刺。”王氏以足阳明之络作经，故下齿亦作上齿，复以中指为大指、次指之误，谓宜刺历兑穴，是直以络病为经病矣，不若杨注为允。
①“颈”，人卫本注曰：据本书卷九《十五络脉》，似是“头”字之误。
<strong>邪客于足少阳之络，令人胁痛咳汗出，刺足小指、次指爪甲上与肉交者各一痏，不得息立已，汗出立止，咳者温衣饮食，一日已。左刺右，右刺左，病立已，不已，复刺之如法。</strong>
又足少阳光明之络，去足踝五寸，别走厥阴，下络足跗，不至于胁。足少阳正别者，入季胁之间，循胸里属胆，散之上肝贯心，上挟咽，故胁痛也。贯心上肺，故咳也。贯心，故汗出也。与肉交处刺络邪客处不得息者，亦肺病也。肺以恶寒，故刺出血已，须温衣暖食也。
平按：“胁痛”下，《素问》、《甲乙》有“不得息”三字。《甲乙》无“次指”二字。
<strong>邪客于足少阴之络，令人咽痛不可内食，无故善怒，气上走贲上，刺足下中央之脉各三痏，凡六刺，立已，左刺右，右刺左。</strong>
足少阴大钟之络，别者傍经上走心包，故咽痛不能内食也。少阴②正经，直者上贯肝膈，络既傍经而上，故善怒气走贲上也。贲，膈也。足下中央有涌泉穴，少阴脉也。
平按：《素问》“咽”作“嗌”。“贲”《素问》王注谓“气奔”，新校正引《难经》谓“胃为贲门”。杨玄操云：“贲，鬲也。”与此注同，《素问》王注非是。注“足下”，袁刻误作“足上”。
②“少阴”，萧本误作“少经”。今据仁和寺本改。
<strong>邪客于足大阴之络，令人腰痛引少腹控，</strong>
足太阴公孙之络，别者入络肠胃。足太阴别，上至髀合于阳明，与别俱行，上络于咽，贯舌中。故舌中央脉者，即足太阴别脉者也。此络既言至髀上行，则贯腰入少腹过，所以腰痛引少腹控者也。
平按：《素问》此节上有“嗌中肿”至“左刺右，右刺左”二十九字，本书在后“邪客于手足少阴、太阴”之上，王氏以为错简而迁于此节之上。
<strong>不可以仰息，刺其腰尻之解，两胂之上，以月死生为痏数，发针立已，左刺右，右刺左。</strong>
尻解之两胂上，此络之腰刺也。胂，以真反。
平按：“仰息”，袁刻误作“生息”。“以月”上，《素问》、《甲乙》有“是腰俞”三字，新校正云：“全元起本旧无此三字。”
<strong>邪客于足大阳之络，令人拘挛背急，引胁而痛，内引心而痛，</strong>
足太阳飞扬之络，去踝七寸，别走少阳③，不至腰腘。足太阳正别，入腘中，其一道下尻五寸，别入于肛，属于膀胱，散之肾，从膂当心入散，直者从膂上于项，复属太阳，故邪客拘挛背急引胁心痛。
平按：“内引心而痛”，《素问》无此五字，新校正云：“全元起本及《甲乙经》均有此五字。”据此，则本书与全本同。
③“阳”，人卫本注曰：据本书卷九《十五络脉》，当是“阴”字之误。
<strong>刺之从项始，数脊椎侠背①疾按之，应手而痛，刺之傍三痏，立已。</strong>
脊有二十一椎，以两手侠脊当椎按之，痛处即是足太阳络，其输两傍，各刺三痏也。
平按：“应手而痛，刺之”，《素问》“而痛”作“如痛”，《甲乙》“刺之”作“刺入”。
①“背”，人卫本注曰：据杨注当作“脊”，与《素问•缪刺论》及《甲乙》卷五第三合。
<strong>邪客于足少阳之络，令人留于枢中痛，髀不举，刺枢中以豪针，寒则久留针，以月死生为痏数，立已。</strong>
又足少阳光明之络，去踝五寸，别走少②阴，不至枢中。足少阳正别，绕髀入毛际，合厥阴，别者入季肋间，故髀枢中久痛及髀不举也。留，停久也。豪针，如毫毛也，如虫虻喙也。静以徐往，微养之久留，以取痛痹也。
平按：“不举”《素问》作“不可举”，《甲乙》作“不得气”。“为痏数”《素问》无“痏”字。
②“少”，人卫本注曰：据本书卷九《十五络脉》，当是“厥”字之误。
<strong>治诸经刺之所过者不痛，则缪刺之。</strong>
刺十二经所过之处不痛者，病在于络，故缪刺也。
平按：《甲乙》“诸经”上无“治”字。“不痛”《素问》、《甲乙》作“不病”。
<strong>耳聋，刺手阳明，不已，刺其通脉出耳前者。</strong>
巨刺手阳明并商阳等穴，不已，巨刺手太阳出走耳听会之穴也。
平按：《甲乙》“通脉”作“过脉”。
<strong>齿龋③，刺手阳明，不已，刺其脉入齿中者，立已。</strong>
刺手阳明输三间等穴，不已，刺手阳明兑端穴。
平按：“刺手阳明”下，《甲乙》有“立已”二字。《素问》“齿中”下无“者”字。注“兑端穴”，查《甲乙经》手阳明无兑端穴，惟手三里穴在曲池下二寸，按之肉起兑肉之端，“兑端”恐即手三里穴④。
③“齿龋”，仁和寺本无“齿”字。又，萧本“龋”字右半部作“禺”，似为传写之误。
④人卫本注曰：“兑端”，《甲乙》卷三第十：“兑端，在唇上端，手阳明脉所发。”惟今本《甲乙》“端”误为“骨”，谅萧氏查之不得而以手三里当之也。
<strong>邪客于五脏之间，其病也，脉引而痛，时来时止，视其病脉，缪刺之，于手足爪甲上，视其脉，出其血，间日一刺，一刺不已，五刺已。</strong>
五脏之脉，引而有痛，视其左右病脉所在，可缪刺之。手足爪甲上，十二经脉井之络脉，故取之也。亦是取经井以疗络病也。
平按：“病脉”，“脉”字《素问》无。
<strong>缪传刺上齿。</strong>
足阳明络，左病右痛，右病左痛，可刺上齿足阳明络。
平按：《素问》“刺”作“引”。
<strong>齿唇寒痛，视其手背脉血者去之，足阳明中指爪甲上一痏，手大指、次指爪甲上各一痏，立已，左取右，右取左。</strong>
手阳明脉，入下齿中，还出侠口交人中，足阳明脉，入上齿中，还出侠口环唇，下交承浆，故取手阳明血络，以去齿唇痛也。足中指爪甲上，足阳明络，故亦取之。手大指、次指爪甲上，亦是手阳明络，故亦取之。皆视其病左右，缪刺之。
平按：“齿唇寒痛”《甲乙》无“痛”字，注云：“《素》多一痛字。”“足阳明”上，《甲乙》有“刺”字。
<strong>嗌中肿，不能内唾，时不能出唾者，缪刺然骨之前出血，立已，左刺右，右刺左。</strong>
足少阴经，出然骨而上肺中，循喉咙，侠舌本，故嗌中肿，刺然骨前络脉也。
平按：《素问》此节在“邪客于足太阴之络”之上；“唾者”下无“缪”字。《甲乙》“左刺右，右刺左”，“刺”作“取”。
<strong>邪客于手足少阴、太阴、足阳明络，此五络皆会于耳中，上络左角，</strong>
手少阴、足少阴、手太阴、足太阴、足阳明，此五经脉，手少阴通里，入心中，系舌本，孙络至耳中；足少阴经至舌本，皮部络入耳也；手太阴正别，从喉咙，亦孙络入耳中；足太阴经连舌本，下散舌下，亦皮部络入耳中；足阳明经，上耳前，过客主人前，亦皮部络入耳中。此之五络入于耳中，相会通已，上络于左角。左角，阳也。
<strong>五络俱竭，令人身脉皆动，而形无知也，其状如尸厥，</strong>
此之五络，为身纲纪，故此脉绝，诸脉乱动，形不知人，与尸厥死之相似，非尸厥也。
平按：“其状若尸厥”《素问》、《甲乙》作“其状若尸，或曰尸厥。”
<strong>刺其足大指内侧甲下去端如韭叶，</strong>
此刺足太阴隐白穴也。
平按：“甲下”《素问》、《甲乙》作“爪甲上”。
<strong>后刺足心，</strong>
刺足少阴涌泉穴也。
<strong>后刺足中指甲上各一痏，</strong>
刺足阳明历兑穴也。
平按：“中指”下，《素问》、《甲乙》有“爪”字。
<strong>后刺手大指之内，去端如韭叶，</strong>
刺太阴少商穴也。
平按：“之内”《素问》作“内侧”。
<strong>后刺少阴兑骨之端各一痏，立已，</strong>
刺手少阴神门穴也。此前五刺，皆中其经穴，以调络病。
平按：此节上，《素问》有“后刺手心主”五字，王注谓中冲穴，新校正谓：“《甲乙》不刺手心主，此五络亦不及手心主。王氏相随注之，非是。”
<strong>不已，以竹筒吹其两耳，鬄其左角之发方寸燔治，饮以美酒一杯，不能饮者灌之，立止。</strong>
鬄，耻历反，除也。耳中，五络会处也。左角，五络络处也。
平按：《甲乙》“耳”下有“中”字；“鬄”作“剔”。《素问》“竹筒”作“竹管”；“方寸”作“方一寸”。
<strong>凡刺之数，必先视其经脉，切而顺之，审其虚实而调之，不调者经刺之，</strong>
不调者，偏有虚实也。偏有虚实者，可从经穴调其气也。
平按：“切而顺之”，“顺”《素问》作“从”，《甲乙》作“循”。
<strong>有痛而经不病者缪刺之，</strong>
循经候之不见有病，仍有痛者，此病有异处，故左痛刺右等，名曰缪刺。
<strong>因视皮部有血络者尽取之，此缪刺之数也。</strong>
缪刺之处皮部络邪血，皆刺去之，名曰缪刺之法。数，法也。
平按：“因”《甲乙》作“目”。《素问》“因视”下有“其”字，《甲乙》同。
量气刺
平按：此篇自篇首至末，见《素问》卷十第六十七《行针篇》。自“或神动而气先针行”至末，又见《甲乙经》卷一第十六。
<strong>黄帝问于岐伯曰：余闻九针于夫子而行之百姓，百姓之血气各不同形，或神动而气先针行；或气与针相逢；或针已出气独行；或数刺乃知；或发针而气逆；或数刺病益剧；凡此六者，各不同形，愿闻其方。岐伯曰：重阳之人，其神易动，其气易往也。</strong>
夫为针之法，以调气为本，故此六者，问气之行也。
平按：《甲乙》无“黄帝问”至“各不同形”二十八字；“病亦剧”作“病益甚”；“重阳之人”作“重阳之盛人”。
<strong>黄帝曰：何谓重阳之人？岐伯曰：重阳之人，熇熇蒿蒿，言语善疾，举足善高，</strong>
重阳之人，谓阳有余也。熇，相传许娇反。熇熇蒿蒿，言其人疏怳也。
平按：“熇熇”《甲乙》作“矫矫”。“蒿蒿”《灵枢》作“高高”。注“怳”，袁刻作“恍”。
<strong>心肺之脏气有余，阳气滑盛而扬，故神动而气先行。</strong>
五脏阴阳者，心、肺为阳，肝、脾、肾为阴，故心、肺有余为重阳也。重阳之人，其神才动，其气即行，以阳气多也，故见持针欲刺，神动其气即行，不待针入，其人与之刺微为易也。
<strong>黄帝曰：重阳之人而神不先行者，何也？</strong>
自有重阳，要待针入，其气方行，故须问之。
平按：《甲乙》无此一节。
<strong>岐伯曰：此人颇有阴者。黄帝曰：何以知其颇有阴也？岐伯曰：多阳者多喜，多阴者多怒，数怒者易解，故曰颇有阴，其阴阳之合难，故其神不能先行也。</strong>
欲知重阳仍有阴者，候之可知。但人多阳者其心多喜，多阴者多怒，仍有数怒易解，即是重阳有阴人也。重阳有阴人，其气不得先针行。
平按：“合”上，《灵枢》、《甲乙》有“离”字。
<strong>黄帝曰：其气与针相逢奈何？岐伯曰：阴阳和调而血气淖泽滑利，针入而气出，疾而相逢也。</strong>
阴阳和平之人，以其气和，故针入即气应相逢者也。
<strong>黄帝曰：针以出而气独行者，何气使然？岐伯曰：其阴气多而阳气少，阴气沉而阳气浮，沉者藏，故针以出，气乃随其后，故独行也。</strong>
多阴少阳之人，阴气深而内藏，故出针后，气独行也。
平按：《灵枢》“针以出”作“针已出”；“阳气浮，沉者藏”作“阳气浮者内藏”，《甲乙》同。
<strong>黄帝曰：数刺乃知者，何气使然？岐伯曰：此人之多阴而少阳，其气沉而气注难，故数刺乃知也。</strong>
知者，病愈也。其人阴多阳少，其气难宣，故数刺方愈也。
平按：“气注难”《灵枢》、《甲乙》作“气往难”，据上文经云：“其气易往”，恐系“往”字传写之误。
<strong>黄帝曰：针入而气逆者，何气使然？岐伯曰：其气逆，与其数刺病益甚者，非阴阳之气、浮沉之势也，此皆粗之所败，工之所失，其形气无过焉。</strong>
刺之令人气逆，又刺之病甚者，皆是医士不知气之浮沉，非是阴阳形气之过也。
量顺刺
平按：此篇自篇首至末，见《灵枢》卷八第五十五《逆顺篇》。自“刺法曰：无熇熇之热”至“不治已病”，见《甲乙经》卷五第一。自“伯高曰：《兵法》无迎逢逢之气”至“与脉相逆者”，又见日本《医心方》卷一。
<strong>黄帝问伯高曰：余闻气有逆顺，脉有盛衰，刺有大约，可得闻乎？</strong>
设此三问，为调气之要也。
<strong>伯高对曰：气之逆顺者，所以应天下阴阳、四时、五行也。</strong>
一知逆顺，谓知四时、五行逆顺之气，依而刺也。
平按：《灵枢》“天下”作“天地”。
<strong>脉之盛衰者，所以候血气之虚实有余不足。</strong>
二知候脉，谓候寸口、人迎血气虚实也。
<strong>刺之大约者，必明知病之可刺，与其未可刺，与其已不可刺也。</strong>
三知刺法，谓知此病可刺、此未可刺、此不可刺也。约，法也。
<strong>黄帝曰：候之奈何？伯高曰：《兵法》：无迎逢逢之气，</strong>
逢，蒲东反，兵气盛也。
平按：《医心方》“《兵法》”下有“曰”字。
<strong>无击堂堂之陈。《刺法》曰：无刺熇熇之热，</strong>
熇，呼笃反，热炽盛也。堂堂，兵盛貌。兵之气色盛者，未可即击，待其衰然后击之。刺法亦尔，邪气盛者，消息按摩，折其大气，然后刺之，故曰无刺熇熇热也。
<strong>无刺漉漉之汗，</strong>
漉漉者，血气泄甚大虚，故不可刺之也。
<strong>无刺浑浑之脉，</strong>
浑浑，浊乱也。凡候脉浊乱者，莫知所病，故不可刺也。
<strong>无刺病与脉相逆者。</strong>
形病脉不病，脉病形不病，名曰相反。逆，反也。
<strong>黄帝曰：候其可刺奈何？伯高曰：上工，刺其未生者也；</strong>
内外二邪虽有，未起病形，刺之以为上工也。
<strong>其次，刺其未盛者也；</strong>
已成微病，未为盛者，刺之以为上工者也。
平按：“未盛”《甲乙》作“未成”。
<strong>其次，刺其已衰者；</strong>
病虽已衰，未即能愈，刺之以为中工者也。
<strong>下工，刺其方袭也，与其形之盛者也，与其病之与脉相逆者也。</strong>
方，正方。袭，重也。正病重叠，病形复盛，病脉相反，刺之以为下工者也。
<strong>故曰：方其盛也，勿敢毁伤，刺其已衰，事必大昌。</strong>
言工有损益也。
<strong>故曰：上工治不病，不治已病。此之谓也。</strong>
不病，未病之病也。已病，已成病也。
平按：“治不病”《灵枢》、《甲乙》作“未病”。《甲乙》无“此之谓也”四字。
疽痈逆顺刺
平按：此篇自篇首至末，见《灵枢》卷九第六十《玉版篇》。自“黄帝曰：病生之时”至末，又见《甲乙经》卷十一第九。
<strong>黄帝曰：余以少针为细物也，夫子乃言上合之于天，下合之于地，中合之于人，余以为过针之意矣，愿闻其说。</strong>
九针微细之道，以合三才之大，余恐太过也。物，道也。
平按：“少针”《灵枢》作“小针”；“乃”下有“言”字。
<strong>岐伯曰：何物大于针者乎？夫大于针者，唯五兵者焉。五兵者，死备也，非生之备也。且夫人者，天地之镇塞也，其不可不参乎！夫治人者，亦唯针焉。夫针与五兵，其孰小乎？</strong>
夫人之为天地镇塞，贵莫大焉。兵有五者，一弓、二殳、三矛、四戈、五戟，死之之具也。九针虽小，生人之器也，圣人用之，理于百姓，孰为小道？故大之无外，小之无内，细入无间，令人久寿者，其惟九针乎。
平按：“非生之备也”《灵枢》作“非生之具”。“天地之镇塞也”，《灵枢》无“塞”字。注“五兵”，《周礼•夏官》司兵掌五兵，郑司农云：“五兵者，戈、殳、戟、酋矛、夷矛。”又，步卒之五兵，无夷矛而有弓矢。与此略异。
<strong>黄帝曰：病生之时，有喜怒不测，饮食不节，阴气不足，阳气有余，营气不行，乃发为痈疽。</strong>
痈生所由，凡有四种。测，度也。喜怒无度，争①气聚，生痈一也；饮食不依节度，纵情不择寒温，为痈二也；脏阴气虚，腑阳气实，阳气实盛，生痈三也；邪客于血，聚而不行，生痈四也。痈、疽一也，痈之久者败骨，名曰疽也。
平按：《灵枢》、《甲乙》“病生之时”作“生病之时”。
①“争”，人卫本注云：此前疑脱“热”字。
<strong>阴阳气不通，两热相薄，乃化为脓，针小能取之乎？</strong>
以下言生脓所由也。邪客于皮肤之中，寒温二气不和，内外两热相击，腐肉故生于脓，恐小针不能取之。
平按：“不通”上，《灵枢》无“气”字。《甲乙》“两热”作“而热”。
<strong>岐伯曰：圣人不能使化者，为邪之不可留也。故两军相当，旗帜相望，白刃陈于中野者，此非一日之谋也。能使其人，令行禁止，卒无白刃之难者，非一日之务也，须久之方得也。</strong>[平按：《灵枢》“邪之”作“之邪”；“须久之方得也”作“须臾之得也”。自“圣人不能使化者”至“须久之方得也”，《甲乙》无此一段。]<strong>夫至使身被痈疽之病，脓血之聚者，不亦离道远乎。夫痈疽之生也，脓血之成也，不从天下，不从地出，积微之所生也。故圣人之治，自于未有形也，愚者遭其已成也。</strong>
帜，昌志反，幡也。圣人不能使身化为病者，以圣人理之未乱，其邪不可留于身也。故譬白刃陈于中野，谋之在久，士卒无难，习之日远，痈疽不生，调中多日，故身遭痈疽之病，去和性之道远矣。夫积石成山，积水成川，积罪成祸，积气成痈，非从天下地出，皆由不去脆微，故得斯患也。圣人不尔，于国理之未乱，于身约之于未病，不同愚人，渴而掘井，斗而铸兵也。
平按：《甲乙》无“不从天下，不从地出”八字；“积微”作“积聚”。“故圣人之治，自于未有形也”，《灵枢》作“故圣人自治于未有形也”，《甲乙》作“自治于未形”。注“白刃”，袁刻“刃”字作“仞”；“圣人不尔”，“尔”误作“亦”；“斗方铸兵”，“方”作“而”。
<strong>黄帝曰：其以有形不子遭，脓以成不子见，为之奈何？</strong>
遭，逢也。子，百姓，帝以百姓如子者也。言不逢者，痈之有形，百姓不能逢知也。痈之有脓，百姓亦不见，为之奈何也。
平按：“其以有形不子遭，脓以成不子见”，《灵枢》作“其已形不予遭，脓已成不予见”，《甲乙》作“其已有形，脓已成”。
<strong>岐伯曰：脓以成，十死一生，</strong>
痈生于节、背及腹内，脓成不可疗，故十死一生。
平按：“以”《灵枢》、《甲乙》作“已”。
<strong>故圣人不使以成而明为良方，</strong>
故圣人明为良方，痈微之时疗之，弗使成也。
平按：“不使以成”《灵枢》作“弗使已成”。
<strong>著之竹帛，使能者踵之，传之后世，无有终时者，为其不遭子也。</strong>
著之竹帛，为于百姓不能逢知痈疽者。
平按：“踵之”《灵枢》作“踵而”；“子”作“予”。自上文“故圣人不使”至“遭子也”，《甲乙》无。
<strong>黄帝曰：其以有脓血而后遭子，可造以小针治乎？</strong>
痈之生于背及节与腹内，已有脓血后，百姓逢知，小针可得疗否也。
平按：“其以有脓血”，《灵枢》“以”作“已”，《甲乙》作“已成”二字。“而后遭子”《灵枢》作“而后遭乎”，《甲乙》无此四字。“可造”，《灵枢》作“不导之”三字，《甲乙》无“造”字。
<strong>岐伯曰：以小治小者其功小，以大治大者多害，故其以成脓者，其唯砭石②锋之所取也。</strong>
以小针疗痈之小，难差，故曰其功小也。以大针疗脓成大，伤以处多，故得出脓。害，伤也。是以脓成唯须砭也。
平按：“以大治大者③多害”，《甲乙》作“以大治大者其功大，以小治大者多害大”。“以成脓者”《灵枢》、《甲乙》作“已成脓血者”。“”石《灵枢》、《甲乙》作“砭”石。“”《灵枢》、《甲乙》作“铍”。注“难差”，袁刻作“难愈”。
②“”，萧本误作“排”，今据仁和寺本改。
③“者”字，萧本脱。今据经文补。
<strong>黄帝曰：多害者，其不可全乎？</strong>
多害者，砭之伤，即至死也。
<strong>岐伯曰：其在逆顺焉。</strong>
逆者多伤至死，顺者出脓得生也。
<strong>黄帝曰：愿闻逆顺。岐伯曰：以为伤者，白眼青黑，眼小，是一逆也；内药而欧，是二逆也；腹痛渴甚，是三逆也；肩项中不便，是四逆也；音嘶色脱，是五逆也。除此者，为顺矣。</strong>
先有五伤，后行者，为逆也。先无五伤，脓成行，为顺也。嘶，先妻反，声破也。
平按：“白眼”《甲乙》作“白睛”。“欧”《灵枢》、《甲乙》作“呕”，“除此”下有“五”字。
量络刺
平按：此篇自篇首至末，见《灵枢》卷六第三十九《血络论篇》，又见《甲乙经》卷一第十四。
<strong>黄帝曰：愿闻奇邪而不在经者。岐伯曰：血络是也。</strong>
邪在血络奇络之中，故曰奇邪也。
平按：“经者”下，《甲乙》有“何也”二字。
<strong>黄帝曰：刺血络而仆者，何也？血出而射者，何也？血出黑而浊者，何也？血清半为汁者，何也？发针而肿者，何也？血出多若少而面色苍苍然者，何也？发针面色不变而烦闷者，何也？多出血而不动摇者，何也？愿闻其故。</strong>
刺络有此八种之异，请解所以也。
平按：《灵枢》“血出黑”作“血少黑”。“血清半为汁者”《灵枢》、《甲乙》作“血出清而半为汁者”；“血出多若少”《灵枢》、《甲乙》作“若多若少”。“烦闷”《灵枢》作“烦悗”。“多出血”《甲乙》作“出血多”。
<strong>岐伯曰：脉气盛而血虚者，刺之则脱气，脱气则仆。</strong>
脉中气多血少，血持于气，刺之气血俱出，其血先虚而复脱气，气血俱夺，故仆也。
平按：“盛”《灵枢》、《甲乙》作“甚”。
<strong>血气俱盛而阴气多者，其血滑，刺之则射之。</strong>
阳气多者其血滑，刺之血射。此为阴气多者，阴多为涩，故“阴”字错也。
平按：“射”下，《素问》、《甲乙》无“之”字。
<strong>阳气蓄积，久留而不泻者，其血黑以浊，故不能射。</strong>
热气久留痈蒸，故血黑而浊也。
平按：“蓄积”《灵枢》作“畜积”，《甲乙》作“积蓄”。
<strong>新饮而液渗于络，而未合和血也，故血出而汁别焉。其不新饮者，身中有水，久则为肿。</strong>
新水未变为血，所以别行。旧水留而泻，以为水肿。
平按：“未合和血”《甲乙》作“未和合于血”。
<strong>阴气积于阳，则其气因于络，故刺之血未出而气先行，故肿。</strong>
阴气久积阳络之中，刺之阴血涩而未行，阳气先行，故肿。
<strong>阴阳之气，其新相得而未和合，因而写，则阴阳俱脱，表里相离，故脱色面苍然。</strong>
得，遇也。阴阳成和则表里相持，未合刺之，故俱脱离，所以脱色面色青。
平按：“写”下，《灵枢》、《甲乙》有“之”字。《甲乙》“写”作“泻”。“苍然”《灵枢》作“苍苍然”。注“成”，袁刻作“咸”，亦通。
<strong>刺之血多，色不变而烦闷者，刺络中虚经，虚经之属于阴者阴脱，故烦闷。</strong>
刺络血者，邪尽血变。血多其色不变，其心闷者，以其刺属脏虚经，阴气有脱，致使心闷也。
平按：“血多”《灵枢》作“血出多”。《甲乙》无“血多，色”三字。“中虚经”《灵枢》、《甲乙》作“而虚经”。
<strong>阴阳相得而合为痹者，此为内溢于经，外注于络，如是者阴阳俱有余，虽多出血，弗能虚也。</strong>
阴阳相共受邪为痹，是为阴阳俱盛，故出血不虚也。
平按：“外注于络”《甲乙》“外”上有“而”字。
<strong>黄帝曰：相之奈何？岐伯曰：血脉盛者，坚横以赤，上下无处，小者如针，大者如，即而泻之万全。</strong>
相，候也。阴阳俱盛，其候如何？阴阳内经盛溢，必注于络，故候坚横盛络泻之，万全者也。
平按：《灵枢》、《甲乙》“无处”作“无常处”；“如”作“如筋”。“即而泻之”《甲乙》作“刺而泻之”。
<strong>地无失数，失数而反，各如其度。</strong>
数，理也。若失理而反取者，各如前之度。
平按：“地”《灵枢》、《甲乙》作“故”。“反”《甲乙》作“返”。
<strong>黄帝曰：针入如肉著者，何也？岐伯曰：热气因于针则针热，热则肉著针，故坚焉。</strong>
肤肌气热，故令针热，则肉著转之为难，可动针久留，热去针寒，自然相离也。
平按：“针入如肉著者”《灵枢》作“针入而肉著者”，《甲乙》作“针入肉著”。注“肉著”，袁刻误作“内著”。
杂刺
平按：此篇自篇首至“人迎候阳”，见《灵枢》卷四第十九《四时气篇》。自“刺家不诊”至末，见《素问》卷十四第五十五《长刺节论篇》。又自篇首至“必深以留之”，见《甲乙经》卷五第一。自“风水肤胀”至“尽取之”，见《甲乙经》卷八第四。自“飧泄”至“热行乃止”，见《甲乙经》卷十一第四。自“温疟”至“五十九刺”，见《甲乙经》卷七第五。自“转筋于阳”至“皆卒针”，见《甲乙经》卷十一第四。自“徒水”至“百三十五日”，见《甲乙经》卷八第四。自“着痹”至“取其里骨”，见《甲乙经》卷十第一。自“为骭胀中”至“虚补之”，见《甲乙经》卷九第七。自“疠风者”至“无食他食”，见《甲乙经》卷十一第九。自“腹中常鸣”至“三里”，见《甲乙经》卷九第七。自“少腹控皋”至“以调之”，见《甲乙经》卷九第八。自“善欧”至“以去其邪”，见《甲乙经》卷九第五。自“饮食不下”至“则散而去之”，见《甲乙经》卷九第七。自“少腹病肿”至“取三里”，见《甲乙经》卷九第九。自“治痈肿者”至“故止”，见《甲乙经》卷十一第九。自“病在小腹”至“炅病已也”，见《甲乙经》卷九第九。自“病在筋”至“骨热病已”，见《甲乙经》卷十第一。自“病在诸阳脉”至“病已止”，见《甲乙经》卷十一第二。自“病风”至“百日而已”，见《甲乙经》卷七第一中篇。自“病大风”至末，见《甲乙经》卷十第二。
<strong>黄帝问于岐伯曰：夫四时之气，各不同形，百病之起，皆有所生，灸刺之道，何者可宝？</strong>
一则四时不同，二则生病有异，灸刺总而要之，何者为贵？
平按：《灵枢》“宝”作“定”，下同，注云：“一本作宝。”
<strong>岐伯对曰：四时之气，各有所在，灸刺之道，得气穴为宝。</strong>
灸刺所贵，以得于四时之气也。
平按：《甲乙》“气穴”上无“得”字。
<strong>故春取经血脉分肉之间，甚者深刺之，间者浅取之；</strong>
春时人气在脉，谓在经络之脉，分肉之间，故春取经血脉分肉之间也。
平按：《甲乙》“故春取经血脉分肉之间”作“故春刺络脉诸荥大经分肉之间”；“深刺”作“深取”。
<strong>夏取盛经孙络，取分间绝皮肤；</strong>
夏时人气，经满气溢，孙络受血，皮肤充实，故夏取盛经孙络，又取分腠以绝皮肤也。
平按：《甲乙》“络”上无“孙”字；“夏”作“长夏”。“分间”，袁刻作“分肉”。
<strong>秋取经输，邪气在腑，取之合；</strong>
秋时天气始收，腠理闭塞，皮肤引急，故秋取脏相之输，以泻阴邪，取腑经之合，以泻阳邪也。
平按：“输”《灵枢》作“腧”，《甲乙》作“俞”。《灵枢》无“气”字。
<strong>冬取井荥，必深以留之。</strong>
冬时盖藏，血气在中，内著骨髓，通于五脏，故取井已下阴气逆，取荥以实阳气也。
平按：《甲乙》“冬取井荥”作“冬取井诸俞之分”；“必深”作“欲深”。
<strong>风水肤胀，为五十九痏，腹皮之血者，尽取之。</strong>
以下杂刺。有此风水刺，一也。风水及肤脉，刺水穴为五十九痏，又尽刺去腹皮络血也。
平按：《灵枢》“风水”上，有“温疟汗不出，为五十九痏”十字，本书在后。“水”作“”；“五十九痏”作“五十七痏”，《甲乙》注云：“《灵枢》作五十七刺。”“腹皮”《灵枢》、《甲乙》作“取皮肤”三字。
<strong>飧泄，补三阴之上，补阴之陵泉，皆久留之，热行乃止。</strong>
飧泄刺，二也。飧泄病虚冷，皆补足三阴，上取关元等，下取阴陵泉也。
平按：《甲乙》“三阴之”作“三阴交”。《灵枢》、《甲乙》“陵泉”上无“之”字。
<strong>温疟，汗不出，为五十九刺。</strong>
此温疟刺，三也。温疟，寒热病也，故刺热输五十九痏也。
<strong>转筋于阳，理其阳，卒针之；转筋于阴，理其阴，皆卒针。转筋刺，</strong>
四也。六阳转筋，即以燔针刺其阳筋。六阴转筋，还以燔针刺其阴筋也。
平按：两“理”字，《灵枢》作“治”。《灵枢》、《甲乙》“阳”下无“卒针之”三字；“皆卒针”作“皆卒刺之”。
<strong>徒水，先取环谷下三寸，以针之，已刺而针之，筒而内之，入而复之，以尽其水，必坚束之，缓则烦惌，束急则安静，间日一刺之，水尽乃止。饮闭药，方刺之时徒饮之，方饮无食，方食无饮，无食他食，百三十五日。</strong>
惌，纡元反。此水刺法，五也。环谷，当是脐中也。脐下三寸，关元之穴也。关元，内筒引水，水去人虚，当坚束身令实，复饮补药，饮之与食相去而进，间日刺之，不可顿去，水尽乃止，禁如药法，一百三十五日乃得愈。徒，空也，空饮无食也。
平按：“以针之”《灵枢》作“以铍针针之”，《甲乙》作“针刺之”。“已刺而针之，筒而内之”《灵枢》作“已刺而筩之而内之”，《甲乙》作“而藏之，引而内之”。“入而复之”《甲乙》作“入而复出”。“水”《灵枢》、《甲乙》均作“”。“必坚束之”《灵枢》无“束之”二字。“缓则烦惌”《灵枢》“缓”上有“来”字；“惌”作“悗”，《甲乙》作“闷”。“束急”《灵枢》作“来急”。“饮闭药”《甲乙》作“饮则闭药”。
<strong>著痹不去，久寒不已，卒取其里骨。</strong>
此著皮刺，六也。卒针，燔针。准上经“卒”当为“焠”，刺痹法也。里骨，谓与著痹同里之骨，以其痹深，故取此骨也。
平按：“里骨”《灵枢》作“三里骨”。“卒取其里骨”《甲乙》作“为肝痹”三字，注云：“一作骭痹。”
<strong>为骭①胀，中不便，取三里，盛泻之，虚补之。</strong>
骭胀刺，七也。骭，脚胫也。胫寒为胀，取三里补泻为要也。
平按：“为骭”《灵枢》作“为干”，《甲乙》无此二字。“胀”《灵枢》作“肠”，《甲乙》作“腹”。“盛”、“虚”下，《甲乙》均有“则”字。
①“骭”，萧本原作“骬”，据仁和寺本改。注同。
<strong>疠②风者，素刺其肿上，以刺，以兑针兑其处，按出其恶气，肿尽乃止，常食方食，无食他食。</strong>
此疠风刺，八也。索，苏作反，散也。刺疠风肿上也。已，复兑头之针以兑其处，去针以手按之，出其恶气，食如禁法也③。
平按：“索”《灵枢》作“素”。“以刺”《灵枢》、《甲乙》作“已刺”。“以兑针兑其处”《灵枢》作“以锐针针其处”，《甲乙》作“以吮其处”。“恶气”《甲乙》作“恶血”。
②“疠”，萧本原作“厉”。今据仁和寺本改。
③“也”，仁和寺本作“之”。
<strong>腹中常鸣，气上冲胸喘，不能久立，邪在大肠，刺贲之原、巨虚上廉、三里。</strong>
大肠气上冲刺，九也。大肠手阳明脉，络肺下膈属大肠，故邪气在大肠，循手阳明脉上冲胸，不能久立也。贲，膈也。膈之原，出鸠尾也。巨虚上廉与大肠合，以足阳明上连手阳明，故取巨虚上廉，并取三里也。
平按：“常鸣”《甲乙》作“雷鸣”；“上冲”作“常冲”。“贲”《灵枢》、《甲乙》作“肓”。
<strong>少腹控皋，引腰脊，上冲心，邪在小肠者，连皋系，属于脊，贯肝肺，络心系。气盛则厥逆，上冲肠胃，动肝，散于肓④，结于齐。故取之肓原以散之，</strong>
小肠上冲刺，十也。皋，音高。小肠傅脊，左环叶积，其注于回肠者，外傅于脐上。小肠之脉络心，循咽下膈抵胃，属小肠。故得连皋系、属于脊、贯肝肺、络心系也。是以邪气客小肠，气盛则厥逆，上冲肠胃，动于肝气，散于肓，结于脐也。取肓原，肓原，脖胦也，脐上⑤一寸五分也。
平按：“皋”《灵枢》、《甲乙》作“睾”。《甲乙》“小肠者”上有“小肠也”三字。“动肝”《灵枢》作“熏肝”，《甲乙》作“熏肝肺”。“散于肓”《甲乙》“肓”作“胸”。“齐”《灵枢》、《甲乙》均作“脐”。
④“肓”，萧本误作“盲”。今据仁和寺本改。下文及杨注、萧氏按语中“肓”字，均改。
⑤“上”，人卫本注曰：《甲乙》卷三第十九：“气海，一名脖胦，一名下肓，在脐下一寸五分。”可知“上”为“下”之误，应据改。
<strong>刺太阴以予之，</strong>
小肠脉贯肺，故取手太阴五输疗前病之穴。
<strong>取厥阴以下，</strong>
小肠脉贯肝，故取肝脉足厥阴疗前病五输之穴也。
平按：“以下”①《灵枢》、《甲乙》作“以下之”。
①“以下”二字，萧本原脱。据文义补。
<strong>取巨虚下廉以去之，</strong>
巨虚下廉与小肠合，故取之。
<strong>按其所过之经以调之。</strong>
调所过之经补泻之
<strong>善欧，欧有苦，长太息，心中济济，恐人将捕之，邪在胆，逆在胃，胆液泄则口苦，胃气逆则欧苦，故曰欧胆者，取三里以下胃气逆，刺少阳血络以闭胆部，调其虚实，以去其邪。</strong>
口苦刺，十一也。长太息者，太息长也。胆热之病恐惧，故如人将捕之也。邪在胆者，热邪在于胆中，溢于苦汁，胃气因逆，遂欧胆口苦，名曰胆瘅，故取三里以下胃之逆气，取胆脉少阳，调其虚实，以去热邪也。
平按：“欧”《灵枢》、《甲乙》作“呕”。“济济”《灵枢》作“憺憺”，《甲乙》作“澹澹”。“欧苦”《甲乙》作“呕苦汁”。“胃气逆”《甲乙》作“胃逆”。“以闭胆部”《灵枢》作“以闭胆逆，却”，《甲乙》作“以闭胆逆”。
<strong>饮食不下，鬲塞不通，邪在胃管，在上管则刺抑而下，在下管则散而去之。</strong>
饮食不下刺，十二也。邪在胃管，则令膈中气塞不通，饮食不下之候。邪在上管，刺胃之上口之穴，抑而下之；邪在下管，刺胃之下口之穴，散而去之也。
平按：“鬲”《灵枢》作“膈”。“管”《灵枢》、《甲乙》均作“脘”。“而下”，均作“而下之”。
<strong>少腹病肿，不得小便，邪在三焦约，取之足太阳大络，视其络脉与厥阴小络结而血者，肿上及胃管，取三里。</strong>
腹胀不通刺，十三也。邪在三焦，约而不通，故少腹肿，不得大小便。可刺足太阳大络，及足厥阴孙络结聚之血可刺去之，又刺肿上，及取胃管，并刺三里也。
平按：“少腹病肿”《灵枢》作“小腹痛肿”，《甲乙》作“少腹肿痛”。“络脉”上，《甲乙》有“结”字。
<strong>睹其色，察其目，知其散复者，视其目色，以而知病之存亡。</strong>
取病存亡刺，十四也。散则病亡，复则病存也。
平按：“以而知病之存亡”，《灵枢》无“而”字，恐衍。
<strong>壹其形，听其动静者，持气口人迎，</strong>
专务不散，则一其形也。移神在脉，则听动静也。气口则手太阴寸口脉，人迎则足阳明人迎脉也。
平按：“壹”《灵枢》作“一”。
<strong>视其脉坚，且盛且滑者病日进，脉濡者病持，下诸经实者病三日已。气口候阴，人迎候阳。</strong>
气口脏脉，故候阴也。人迎腑脉，故候阳也。
平按：《灵枢》“视”上有“以”字；“濡”作“软”；“持下”作“将下”。
<strong>刺家不诊，听病者言，在头疾头痛，为藏针之，刺至骨，病已，无伤骨肉及皮，皮者道也，阳刺，入一，傍四。</strong>
不诊刺，十五也。所刺之家，病人自知病之所在，不复须诊，更不为诊，即为针之，故曰藏针。藏针之法，刺至骨部，不得伤于骨肉皮部皮者，乃是取其刺骨肉之道，不得伤余处也。刺头病者，头为阳也，甚寒入脑以为头疾痛病，故阳刺之法，正内一，傍内四，疗气博大者也。本作阴刺者，字误耳。
平按：“疾头痛”《素问》作“头疾痛”。“为藏针之”《素问》新校正云：“全元起本无藏字。”《素问》“病已”下有“上”字；“阳刺”作“阴刺”，新校正云：“《甲乙经》：‘阳刺者，正内一，傍内四。阴刺者，左右卒刺之。’此阴刺疑是阳刺。”与此正同。“四”下《素问》有“处”字。注“更不为诊”，袁刻脱“为”字。
<strong>治寒热深专者，刺大脏，迫脏，刺背输也，</strong>
寒热刺，十六也。大脏，肺脏也，肺脏之形，大如四脏，故曰大脏。刺肺脏寒热之法，近脏刺之，刺于背输。迫，近也。
平按：《素问》“背”下重一“背”字。
<strong>刺之迫脏，脏会，腹中寒热气去而止，与刺之腰，发脏而泄①出血。</strong>
刺背输，迫脏刺之，使脏气会通腹中，寒热气尽乃止，并刺腰中，浅发其脏气，出其血也。
平按：《素问》“热”下无“气”字“腰”作“要”；“发脏而泄出血”作“发针而泄出血”。注“脏气会通”，袁刻脱“气”字。
①“泄”，据杨注“浅发其脏气”，当为“浅”字之误，《素问•长刺节论篇》亦作“浅”。注后“
平按”所引《素问》仍作“泄”，疑传写之误。
<strong>治痈肿者，刺痈上，视痈小大深浅，刺大者多血，深之必喘，内脏为故止。</strong>
痈肿刺，十七也。刺痈之法，当痈上刺之，大者深之，小者浅之，便喘，内脏以出血为故。脏，贼郎反。
平按：“痈肿”、“痈上”，《素问》“痈”均作“腐”，新校正云：“全元起本及《甲乙经》腐作痈。”《素问》“深之”上有“小者”二字；“必喘，内脏为故止”作“必端内针为故正”，新校正云：“《甲乙经》云：刺大者多而深之，必端内针为故正。”
<strong>病在小肠者有积，刺腹脐以下，至少腹而止，刺侠脊，刺两傍四椎间，刺两髂髀季胁肋间，道肠中热下气已。</strong>
肠积刺，十八也。髂，客骂反，腰骨两箱也。小肠傅脊，下连皋系，外傅于脐，故小肠有积，刺于脐腹，下至少腹，并脊椎间，及季肋间也。
平按：“病在小肠者”《素问》作“病在少腹”；“刺腹脐以下”作“刺皮以下”；“髂髀”作“髂髎”；“道肠中热下气已”作“导腹中气热下已”。新校正云：“皮应作皮，，骨端也，谓脐下横骨之端。全元起本作皮髓，元起注‘脐傍埵起也’，亦未为得。”
<strong>病在小腹，痛不得大小便，病名曰疝，得之寒，刺少腹两股间，刺腰髁骨间，刺而多之，尽炅病已也。</strong>
髁，口化反。痛疝刺，十九也。得寒者，得之于寒多，刺此五处，得热便愈也。炅，音桂也。
平按：《素问》“痛”上重一“腹”字。“得之寒，刺少腹两股间”，《甲乙》作“得寒则少腹胀，两股间冷”；“髁”作“腂”。
<strong>病在筋挛，诸节痛不可以行，名曰筋痹，刺筋上为故，刺分间，不可中骨也，病起筋炅，病已止。</strong>
筋痹刺，二十也。筋络诸节，故筋挛，诸节皆痛，不可中其骨部。以病起筋，所以筋热已止也。
平按：“挛，诸节痛”《素问》、《甲乙》作“筋挛节痛”；“分间”作“分肉间”。“炅”《甲乙》作“热”。
<strong>病在肌肤尽痛，痛痹伤于寒湿，刺大分小分，多发针而深之，热以为故，</strong>
肌肤痹刺，二十一也。寒湿之气客于肌中，名曰肌痹，可刺肉之大分小分之间也。
平按：“肌肤”下，《素问》、《甲乙》复有“肌肤”二字。“痛痹”二字，《素问》、《甲乙》作“名曰肌痹”四字；“热以”作“以热”。
<strong>无伤筋骨，伤筋骨痈发，若变诸分尽热，病已止。</strong>
刺肌肉分者，不得伤骨筋之部，伤骨筋之部发为痈也。刺肌痹者，若得诸分肉间尽热，即病已也。
平按：“痈发”《甲乙》作“寒发”。
<strong>病在骨，骨重不可举，骨髓痠痛，寒气至，名曰骨骨痹，深者刺无伤脉肉为故，至其大分小分，骨热病已。</strong>
骨痹刺，二十二也。邪客在骨，骨重痠痛，名曰骨痹，刺之无伤脉肉之部，至得刺其骨部大小分间也。
平按：“痹”上重“骨”字，《素问》、《甲乙》不重，当系衍文。“至其大分小分”《素问》作“其道大分小分”，《甲乙》作“其道大小分”。“病已”下，《素问》、《甲乙》有“止”字。
<strong>病在诸阳脉，且寒且热，诸分且寒且热，名曰狂，刺之虚脉，视分分尽热，病已而止。</strong>
狂病刺，二十三也。阳并阳明、太阳等，故曰诸阳脉。身及四肢诸分且有寒热，名之为狂。刺法，补其虚阴，令分分皆热，得平病也。
平按：“分”字，《素问》、《甲乙》不重。
<strong>病初发盛，一发不治，日一发；不治，四五发，名曰癫病。刺诸其①分诸脉，其尤寒者，以针调之，病已止。</strong>
癫病刺，二十四也。一发不疗者，谓得癫病一盛发已，有经数时不发，不疗之者，后更发时，有一日一发，不疗之者，后更发时，一日之中四五度发之，名曰癫病。刺法，待其发已，刺诸分诸脉，以针补甚寒者，病已。有本为“月一发”也。
平按：《素问》、《甲乙》“盛”作“岁”；“日一发”作“月一发”；“四五发”上有“月”字。“刺诸其分诸脉，其尤寒者，以针调之，病已止”，《素问》作“刺诸分诸脉，其无寒者，以针调之，病已止”。《甲乙》作“刺诸分，其脉尤寒者，以针补之”。
①“诸其”，人卫本注曰：据杨注及《素问》，疑倒。
<strong>病风且寒且热，炅汗出，一日数过，先刺诸分理络脉，汗出且寒且热，三日一刺，百日而已。</strong>
寒热刺，二十五也。风成为寒热，一日数度寒热并汗，刺诸分腠络脉，复且寒且热，三日一刺，分剂也。
平按：“炅”下，袁刻脱“汗出”二字。“炅”上，《素问》、《甲乙》有“热”字。
<strong>病大风，骨节重，须眉随落，名曰大风，刺肌肉为故，汗出百日，刺骨髓，汗出百日，凡二百日，须眉生而止。</strong>
大风刺，二十六也。刺肌肉之部及骨髓部，各经百日，二百日已，以须眉生为限也。
平按：“须眉随落”《素问》作“须眉堕”，《甲乙》作“须眉坠”。“止”下，《素问》、《甲乙》有“针”字。
卷第二十四补泻
天忌
平按：此篇自篇首至末，见《素问》卷八第二十六《八正神明论篇》。新校正云：“《八正神明论》又与《太素•知官能篇》大意同，文势小异。”检本书十九卷《知官能篇》，与本篇《天忌》及下篇《本神论》文意多同，亦可互证。又自“是故天寒无刺”五句，见《甲乙经》卷五第一。
<strong>黄帝问于岐伯曰：用针之服，必有法则焉，今何法何则？岐伯曰：法天则地，合以天光。</strong>
服，事也。光为三光。
<strong>黄帝曰：愿卒闻之。岐伯曰：凡刺之法，必候日月星辰四时八正之气，气定乃刺之。</strong>
定者，候得天地正气日①定，定乃刺之。
①“日”，人卫本据日抄本改为“曰”。考仁和寺本，亦作“日”。
<strong>是故天温日明，则人血淖液而卫气浮，故血易泻，气易行；天寒日阴，则人血涘泣而卫气沉也。</strong>
淖，大卓反，濡甚也，谓血濡甚通液也。卫气行于脉外，故随寒温而邪浮沉滑涩。泣，音漝。
平按：“涘泣”《素问》作“凝泣”。“气易行”袁刻误作“气日行”。注“脉外”，袁刻误作“脉中”。
<strong>月始生，则血气始精，卫气始行；</strong>
血气者，经脉及络中血气者也。卫气者，谓是脉外循经行气也。精者，谓月初血气随月新生，故曰精也。但卫气常行而言始行者，亦随月生，称曰始行也。
<strong>月郭满，则血气盛，肌肉坚；</strong>
脉中血气及肉，皆随月坚盛也。
<strong>月郭空，则肌肉减，经络虚，卫气去，形独居。是故所以因天时而调血气者也。</strong>
经脉之内，阴气随月皆虚，经络之外，卫之阳气亦随月虚，故称为去，非无卫气也。形独居者，血气与卫虽去，形骸恒在，故曰独居。故谓血气在于时也。
<strong>是故天寒无刺，天温无疑。</strong>
天温血气淖泽，故可刺之，不须疑也。
平按：《甲乙》“天寒”作“大寒”；“天温”作“大温”；“无疑”作“无凝”。
<strong>月生无泻，月满无补，</strong>
月生②，血气始精微弱，刺之虚虚，故不可泻。月满，人气皆盛，刺之实实，故不可补也。
②“生”，萧本原作“正”。今据仁和寺本改。
<strong>月廓空无疗，是谓得时而调之。</strong>
无疗者，治之乱经，故无疗也。是谓得时法也。
平按：“无疗”《素问》、《甲乙》均作“无治”。
<strong>因天之序，盛虚之时，移光定位，正立而待之。</strong>
正立待之，伺其气也。
<strong>故曰，月生而泻，是谓脏虚；</strong>
月生，脏之血气精微，故刺之重虚也。
平按：“脏虚”《素问》新校正云：“全元起本脏作减，当作减。”
<strong>月满而补，血气扬溢，经有留止，命曰重实；</strong>
扬溢，盛也。月满刺之，经溢流血，故曰重实也。
平按：“经有留止”《素问》作“络有留血”。
<strong>月郭空而治，是谓乱经。阴阳相错，真邪不别，沉以留止，外虚内乱，淫邪乃起。</strong>
月郭空者，天光尽也。肌肉并经络及卫气阴阳皆虚，真邪气交错相似不能别，无刺之则邪气沉留，络脉外虚，经脉内乱，于是淫邪得起也。
平按：注“无刺之”，“无”字恐衍。
<strong>黄帝曰：星辰八正何候？岐伯曰：星辰者，所以制日月之行也。</strong>
日月之行度，有以二十八宿为制度也。
<strong>八正者，所以候八风之虚邪以时至者。四时者，所以分春秋冬夏之气所在，以时调之也。</strong>
以八方正位，候八种虚邪之风也。四时者，分阴阳之气为四时，以调血气也。
<strong>八正之虚邪，而避之勿犯也。以身之虚，而逢天之虚，两虚相感，其气至骨，入则伤五脏，工候救之，弗能伤也，故曰天忌，不可不知也。</strong>
形及血气年加皆虚，故曰身虚。身虚与虚邪相感，为病入深，故至于骨，伤五脏也。法天候之以禁，故曰天忌也。
平按：注“身虚。身虚与虚邪相感”，袁刻作“身之虚，虚与虚邪相感”。
<strong>黄帝曰：善。</strong>
本神论
平按：此篇自篇首至末，见《素问》卷八第二十六《八正神明论篇》，与上篇相接。自“泻必用方，以气方盛”至末，又见《甲乙经》卷五第四。
<strong>黄帝曰：其法星辰者，余以闻之，愿闻法往古者也。</strong>
帝问师古摄生之道。
<strong>岐伯曰：法往古者，先知《针经》也。</strong>
往古伏羲氏始画八卦，造书契，即可制《针经》摄生救病之道。
<strong>验于来今者，先知日之寒温，月之盛虚也，以候气之浮沉而调之于身，观其立有验也。</strong>
制《针经》之旨获验于来今者，由先知寒温盛虚，以候脉气浮沉，次用针调之，以取其验也。
<strong>观于冥冥者，言形气营卫之不形于外，</strong>
形之肥瘦，血气盛衰，营卫之行，不见于外，故曰冥冥也。
平按：“营”《素问》作“荣”。
<strong>而工独知之，以与日之寒温，月之虚盛，四时气之浮沉，参伍相合而调之，工常先见之，然而不形于外，故曰观于冥冥焉。</strong>
以下解观也。工人以神，得彼形气营卫之妙，不可知事，参伍相合调之，符合外不知，故曰观冥冥。
平按：“以与日之寒温”，《素问》无“与”字。
<strong>通于无穷者，可以传于后世。</strong>
无穷者，谓血气之妙也。有通之者，可传于万代。不通之者，以杀生人，故不能传之。
<strong>是故工之所以异也，然不形见于外，故俱不能见之。</strong>
良工观于冥冥，所知众妙，俱不可知之。
平按：“不形”，袁刻作“形不”。
<strong>视之无形，尝之无味，故曰冥冥，若神仿佛。</strong>
冥冥之道，非直目之不可得见，亦非舌所得之味。若能以神仿佛，是可得也，此道犹是黄帝之玄珠，罔象通之于仿佛。
<strong>虚邪者，八正之虚邪气也。正邪者，身形饥，若用力汗出，腠理开，逢虚风，其中入微，故莫知其情，莫见其形。</strong>
胃中无谷曰饥。饥及汗出虚，因腠理开，虚风得入。虚风入时难知，故曰冥冥也。
平按：《素问》“身形”下无“饥”字；“其中入微”作“其中人也微”。
<strong>上工救其萌芽，必先知三部九候之气尽调，不败救之。</strong>
萌芽，未病之病，病之微也。先知三部九候调之，即疗其微，故不败也。
平按：“必先知”《素问》“知”作“见”；“不败救之”《素问》作“不败而救之”。
<strong>故曰下工救其已成，言不知三部九候之气以相失，有因而疾败之。</strong>
疾者，言其速也。
平按：《素问》“故曰”下有“上工”二字；“下工”下有“救其已成，救其已败”八字；“之气以相失”作“之相失”三字；“有因而疾败之”作“因病而败之也”。
<strong>知其所在者，知诊三部九候之病脉处而治之，故曰守其门户焉，莫知其情，而见其邪形也。</strong>
但察三部九候，得其病脉，见其邪形，即便疗之，以守其门户，更不须问其情也。
<strong>黄帝问于岐伯曰：余闻补泻，未得其意。岐伯曰：泻必用方，方者，以气方盛也，以月方满也，以日方温也，以身方定也，以息方吸也，而内针，</strong>
方，正也。气正盛时，月正满时，日正温时，身正安时，息正吸时，此之五正，是内针时也。
<strong>乃复候其方吸而转针之，</strong>
此之一正，是乃转针时也。
<strong>乃复候其方呼也而徐引针，故曰泻必用方，其气乃行焉。</strong>
此之一正，是出针时也。泻用七法，即邪气行出也。
平按：“其方呼也而徐引针”，袁刻“呼”误作“吸”；“引”误作“出”。
<strong>补者必用其员者，行也，行者移也，刺必中其营，复以吸也。</strong>
员之与方，行针齐实也。行补之法，刺中营气，留针补也。因吸出针，移气使气实也。
平按：“补者必用其员者，行也”《素问》作“补必用员，员者行也”，《甲乙》作“补者行也”。“营”《素问》、《甲乙》作“荣”；“吸”下均有“排针”二字。
<strong>故员与方也，排针也。</strong>
员之与方，行针之法，皆推排针为补泻之。
平按：“排针”《素问》作“非针”，王注云：“所言方员者，非谓针形，正谓行移之义。”检本书《知官能篇》，经云：“泻必用员，补必用方。”与此不同。杨注云：“员，谓之规，法天而动，泻气者也。方，谓之矩，法地而静，补气者也。泻必用方，补必用员，彼出《素问》，此是《九卷》方员之法，神明之中，调气变不同故尔。”据此，则方员之义，一言其法，一言其用，不必执也。
<strong>养神者，必知形之肥瘦，营卫、血气之盛衰。血气者，人之神，不可不谨养也。</strong>
养神之道：一者须知形之肥瘦，二者须知营卫二气所行得失，三者须知经络血有盛衰。知此三者调之，神自养矣。
平按：“营”《素问》、《甲乙》作“荣”。
<strong>黄帝曰：妙哉论也！</strong>
妙者，言得其神之精秘者也。
<strong>辞合人形于阴阳、四时、虚实之应，冥冥之期，其非夫子，孰能通之？</strong>
言微妙之辞，以人形合于阴阳，一也；合于四时，二也；合于虚实，三也；合于冥冥，四也。非夫子穷微极妙之通，孰能为此论也？
平按：《素问》“合”上无“辞”字。
<strong>然夫子数言形与神，何谓形？何谓神？愿卒闻之。</strong>
知形为精，知神为细，粗细莫辨，故须问之。
<strong>岐伯曰：请言形，形乎形，目冥冥，</strong>
形乎形者，言唯知病之形与形，不见其妙，故曰冥冥也。
平按：“冥冥”《甲乙》作“瞑瞑”。
<strong>问其所痛，索之于经，恶然在前？</strong>
言粗无知，问病所以诊索经脉，何能知其病之在前？
平按：《素问》“问其所痛”作“问其所病”，《甲乙》作“扪其所痛”。“恶然”《素问》、《甲乙》作“慧然”，据本注“何能知其病之在前”，应作“恶”，平声。
<strong>按之不得，复不知其情，故曰形。</strong>
按人迎、寸口，不知病情，故但知形。
<strong>黄帝曰：何谓神？岐伯曰：请言神，神乎神，不耳闻，目明心开为志先，</strong>
能知心神之妙，故曰神乎神也。神知则既非耳目所得，唯是心眼开于志意之先耳。
平按：《素问》、《甲乙》“不耳闻”作“耳不闻”；“为志先”作“而志光①”。
①“光”，今本《素问》、《甲乙经》均作“先”，恐萧氏误也。
<strong>慧然独悟，口弗能言，</strong>
神得内明，言名之所不能及也。
平按：《甲乙》“悟”作“觉”。
<strong>俱见独见，</strong>
众庶俱见，而工独见。
平按：“俱见”《素问》、《甲乙》作“俱视”。
<strong>适若昏，昭然独明，若风吹云，故曰神。</strong>
适将若在昏中，昭然独明。又解起惑除，若风吹云。如斯得者，因谓之神也。
平按：《甲乙》“适”作“象”。
<strong>三部九候为之原，九针之论不必存。</strong>
三部九候为神得之原，九针之论粗而易行，故不必存。
真邪补泻
平按：此篇自篇首至末，见《素问》卷八第二十七《离合真邪论篇》，又见《甲乙经》卷十第二上篇。
<strong>黄帝问于岐伯曰：余闻《九针》九篇，夫子乃因而九之，九九八十一篇，余尽以通其意矣。</strong>
八十一篇者，此经之类，所知之书篇数也。
<strong>经言气之盛衰，左右倾移，以上调下，以左调右，有余不足，补泻于荥输，余皆以知之矣。</strong>
以前所知，书中义也。
平按：《素问》无“皆以”二字。
<strong>此皆营卫之气倾移，虚实之所生也，非邪气之从外入于经也。余愿闻邪气之在经也，其病人何如？取之奈何？</strong>
言前八十一篇所说之义，与余请异者，经所说唯道十二经脉，营卫二气，自相倾移，虚实所生，不言外邪入经为病，故今请之。
平按：“营卫之气倾移”《素问》作“营卫之倾移”，《甲乙》无此一段。“邪气之在经也”，《甲乙》无“气”字。
<strong>岐伯对曰：夫圣人之起度数也，必应天地，</strong>
起于人身法度，以应天地也。
平按：《甲乙》无此一段。
<strong>故天有宿度，地有经水，人有经脉。天地和温，则经水安静；天寒地冻，则经水涘泣；天暑地热，则经水沸；卒风暴起，则经水波涌而陇起。</strong>
言天地阴阳气之度数也。
平按：《素问》、《甲乙》“涘泣”作“凝泣”；“沸”下有“溢”字。“波涌”《甲乙》作“波举”。
<strong>夫邪之入于脉也，寒则血涘泣，暑则气血淖泽，</strong>
言人之身，应寒暑度数。
平按：“涘泣”《素问》、《甲乙》作“凝泣”。“气血淖泽”《素问》、《甲乙》无“血”字。
<strong>虚邪因而入客也，亦如经水之得风也，</strong>
因暑之时，腠理开发，邪得入也。邪入脉变，如风动水也。
<strong>经之动脉，其至也亦时陇起，</strong>
十二经之动脉，至于动处动也。邪气至时，亦皆有波陇。皮陇者，邪气动正气。
<strong>其行于脉中，循循然輑，</strong>
牛忿反。輑，车前横木，循车行也。邪循脉行曰輑。有本作“轺”，非也。
平按：《甲乙》无“其行”二字。《素问》、《甲乙》无“輑”字，王注云：“循循，一为輴輴。”
<strong>其至寸口也，时大时小，大则邪至，小则平，</strong>
邪气循营气至于寸口，故太阴脉大。无邪则太阴脉平和，故曰小也。
平按：“寸口”下，《素问》、《甲乙》有“中手”二字。
<strong>其行无常处，在阴与阳，不可为度，</strong>
尺脉为阴，寸口为阳，今邪入变乱难知，故不可为度也。
<strong>循而察之，三部九候，卒然逢之，蚤遏其路，吸则内针，无令气忤，</strong>
审察循三部九候，于九候之中卒然逢之，知病处所，即于可刺之穴，以指按之令得遏，因病人吸气内针，无令邪气能逆忤之也。
平按：“循”《素问》作“从”。
<strong>静以久留，无令邪布，吸则转针，以得气为故，候呼引针，呼尽乃去，大气皆出，故命曰泻。</strong>
静留针于穴中持之，勿令邪气散布余处。因病人吸气转针，待邪气至数皆已，徐引出针，邪之大气皆尽，因名为泻也。
<strong>黄帝曰：不足者补之奈何？岐伯曰：必先扪而循之，</strong>
先上下扪摸，知病之所在。一。
<strong>切而散之，</strong>
以指端切，令邪不聚。二。
<strong>推而按之，</strong>
推而令动，以手坚按。三。
<strong>弹而怒之，</strong>
以指弹之，使其瞋起。四也。
<strong>搔而下之，</strong>
以手搔摩，令其瞋气得下。一曰掐，徒劳反。弹已掐令下之。五也。
平按：《素问》、《甲乙》“搔”作“抓”。
<strong>通而取之，</strong>
切按搔而气得通已，然后取之。六也。
平按：“取”《甲乙》作“散”。
<strong>外引其门，以闭其神，</strong>
疾出针已，引皮闭门，使神气不出。神气，正气。七也。针之先后，有此七法。
<strong>呼尽内针，</strong>
一呼一内，故曰呼尽内针，至分寸处也。
<strong>静以久留，以气至为故，如待所贵，不知日莫，</strong>
伺气如待情之所贵之者，以得为期。
平按：“莫”《素问》、《甲乙》作“暮”。
<strong>其气以至，适人自护，</strong>
其正气已至，适人自当爱护，勿令泄也。
平按：“适人”《素问》作“适而”，《甲乙》作“适以”。
<strong>候吸引针，气不得出，各在其处，推阖其门，令神气存，故名曰补。</strong>
候病人吸气，疾引其针，即不得使正气泄，令各在其所虚之处，速闭其门，因名曰补。泻必吸入呼出，欲泻其邪气也；补必呼入吸出，欲闭其正气不令出也。
平按：“神气”《甲乙》作“真气”，注云：“《素问》作神气。”“故命”上，《素问》、《甲乙》有“大气留止”四字。
<strong>黄帝问于岐伯曰：候气奈何？岐伯曰：夫邪气去络入于经也，舍于血脉中，其寒温未和，如涌波之起也，时来时去，故不常在。故曰方其来也，必按而止之，止而取之，无逢其冲而泻之。</strong>
外邪入身，先至皮毛络中，留而不泄，出络入经。其入经也，与经中血气共合，邪之寒温，未与正气相得，遂波涌而起，去来不常居也。故候逢之，按使止而不动，然后以针刺之，不得刺其盛冲，泻法比之不击逢逢之陈。
平按：《素问》、《甲乙》“夫邪气去络”，无“气”字；“合于血脉中”作“舍于血脉之中”；“寒温未和”作“寒温未相得”。《甲乙》“无逢其冲”作“无迎其冲”。
<strong>真气者经气，经气大虚，故曰其来不可逢，此之谓也。</strong>
经气者，谓十二经脉正气者也。正气大虚，与邪俱至，宜按取邪气刺之，不可逢而刺也。
平按：“其来”《甲乙》作“其气”，注云：“《素问》作其来。”
<strong>故曰候邪不审，大气已过，泻之则真气脱，脱则不复，邪气复至，而病益蓄，故曰其往不可追，此之谓也。</strong>
候邪大气不审，按之不著，刺之则脱真气，邪气更至，病亦蓄聚，故曰邪气往而不可追也。
平按：“邪气复至”，《甲乙》“复”作“益”。
<strong>不可挂以发者，待邪之至时而发针泻矣，若先若后者，血气已尽，其病不下，故曰知其可取如发机，不知其可取如扣锥，故曰知机之道，不可挂以发，不知机者，扣之不发，此之谓也。</strong>
以毛发挂机，发速而往，言气至智者发针亦尔，不失时也。
平按：“血气已尽”《素问》、《甲乙》同，《素问》新校正云：“全元起本作血气已虚，尽当作虚。”“不下”《素问》
作“不可下”。又《素问》、《甲乙》“不知其可取”作“不知其取”。注“发针”，袁刻误作“髮针”。
<strong>黄帝问曰：补泻奈何？岐伯曰：此攻邪也，疾出以去盛血，而复其真气，</strong>
虚亦是邪，故补亦称攻也。泻热之法，不可久留，疾出其针，去其盛血，复其真气也。
平按：“攻邪”，袁刻误作“政邪”。
<strong>此邪新客，未有定处，推之则前，引之则止，温血也，刺出其血，其病立已。黄帝曰：善。</strong>
定处，积为疾也。温，热也。邪之新入，未有定处，有热血，刺去痛愈。
平按：《素问》“新邪”下有“溶溶”二字；“则止”下有“逆而刺之”四字；“其痛”作“其病”。自上文“黄帝问曰：补泻奈何”至“黄帝曰：善”，《甲乙》无此一段。
<strong>黄帝问于岐伯曰：真邪以合，波陇不起，候之奈何？</strong>
前言真邪未合，有波陇起。未知真邪已起，其气何如也。
平按：注“已起”，据经文“已”应作“不”。
<strong>岐伯曰：审扪循三部九候之盛虚而调之，察其左右上下相失及相减者，审其病脏以期之。</strong>
察其左右，谓察三部九候左右两箱，头及手足上下，其脉有相失及相减，以之审于五
脏之病，与之死生之期也。
平按：《甲乙》无“察其左右”至“以期之”十九字。
<strong>不知三部者，阴阳不别，天地不分。</strong>
不知天为阳也，地为阴也，人为阴阳也，故曰不别气也。不分者，不分形也。
<strong>天以候天，地以候地，人以候人，调之中府，以定三部。</strong>
足厥阴天，足少阴地，足太阴人，以候肝、肾、脾胃三种地也。手太阴天，手阳明地，手少阴人，以候肺、胸、心三种人也。两额动脉之天，两颊动脉之地，耳前动脉之人，以候头角、口齿、耳目三种天也。中府，五脏也。欲调五脏之气，取定天地人三部九候也。
<strong>故曰刺不知三部九候病脉之处，虽有大过，且至工不能得禁也，诛罚无罪，命曰大惑，</strong>
病脉之处，即是九候经络邪之居脉，以不知病脉，则虽有死过之粗，至工之医永不能禁也。诛罚生人，不知无过，称曰大惑。不知三部九候大惑，罪有六种也。
平按：“不能得禁”《素问》无“得”字，《甲乙》无“能”字。“无罪”《素问》、《甲乙》作“无过”。
<strong>反乱大经，真不可复，</strong>
乱经损真，罪之一也。
<strong>用实为虚，以邪为真，</strong>
妄解虚实，罪之二也。
平按：《甲乙》“真”作“正”，注云：“《素问》作真。”
<strong>用针无义，反为气贼，夺人正气，</strong>
义，理也。用针不知正理，反为气贼，伤人正气，罪之三也。
<strong>以顺为逆，营卫散乱，</strong>
针道为顺，错行为逆，妄刺营卫，故令其乱，罪之四也。
平按：《素问》“顺”作“从”。
<strong>真气已失，邪独内著，</strong>
亡正得邪，罪之五也。
<strong>绝人长命，予人天殃。故不知三部九候，不能长久。</strong>
针杀生人，罪之六。绝人长命又有三：不知三部九候，所以绝人长命，一也。
<strong>因不知合之四时五行，</strong>
不知以身命合四时五行，绝人长命，二也。
平按：《甲乙》“因”作“固”，注云：“《素问》作因。”
<strong>因加相胜，释邪攻正，故绝人长命矣。</strong>
愚医不知年加之禁，反妄攻正气，故绝人长命，三也。长命者，尽寿也。
<strong>邪新客来也，未有定处，推之则前，引之则止，逢而泻之，其病立已。</strong>
言知三部九候，取之必效。
平按：《素问》、《甲乙》“邪”下有“之”字。
虚实补泻
平按：此篇自篇首至末，见《素问》卷十七第六十二《调经论篇》，又见《甲乙经》卷六第三。
<strong>黄帝问于岐伯曰：余闻刺法，言有余泻之，不足补之，何谓有余？何谓不足？</strong>
为刺之道，唯有补法①，余已略闻，然未悉之，故曰何谓也。
①“法”，人卫本注曰：疑“泻”之误。
<strong>岐伯对曰：有余有五，不足又有五，帝欲何问乎？</strong>
举五数也。
<strong>黄帝曰：愿尽闻之。</strong>
闻五数也。
<strong>岐伯对曰：神有余有不足，气有余有不足，血有余有不足，形有余有不足，志有余有不足，</strong>
列五数也。
<strong>凡此十者，其气不等也。</strong>
神、气、血、形、志各有补泻，故有十数，名曰不等。又此十种补泻，极理以论，随气漫衍，变化无穷，故曰不等。
平按：《甲乙》“神有余”作“神有有余”；下“气”、“血”、
“形”、“志”同。
<strong>黄帝问曰：人有精气津液，四肢九窍，五脏十六部，三百六十五节，乃生百病，百病之生，皆有虚实。今夫子乃言有余有五，不足亦有五，何以生之乎？</strong>
九窍、五脏以为十四，四肢合手足，故有十六部。如此人身之数，皆有虚实，有余不足者，是亦众多，未知生病，其数何如也。
平按：“百病之生”，袁刻脱“百”字。
<strong>岐伯对曰：皆生于五脏。</strong>
五脏为身之内主，用摄身病，无理不尽，故曰皆生五脏者也。
平按：自上节“人有精气”至“皆生于五脏”，《甲乙》无。
<strong>夫心藏神，</strong>
心藏神者，心藏于脉以舍神。今藏神者，言所舍也。
<strong>肺藏气，</strong>
肺藏气者，肺藏于气，气以舍魄。今藏气者，言其舍也。
<strong>肝藏血，</strong>
血藏于肝以舍魂。今藏血者，亦言其舍。
平按：“魂”下，袁刻多“魄”字。
<strong>脾藏肉，</strong>
脾藏肉者，脾主于肉，故曰藏肉，非正藏肉，脾于营以为正也。脾藏营，营以舍意及智二神，以脾营血，谷气最大，故二神舍也。
平按：注“智”，袁刻作“志”。
<strong>肾藏志，而此成形。</strong>
肾藏志者，肾藏于精，精以舍志。今藏志者，言所舍也。肾有二枚，在左为肾，在右为命门。肾以藏志，命门藏精，故曰肾藏精者也。《八十一难》精亦名神，故有七神。又此五脏，心藏脉者，脉通经络血气者也。脾藏营者，通营之血气者也。肝藏血者，言其血血有发眼之明也。五神藏于五脏，而共成身形也。
平按：《甲乙》无“而此成形”四字。
<strong>志意通，内连骨髓，而成身形五脏。</strong>
意是脾神，通于营气；志是肾神，通于三焦原气别使。皆以内连骨髓，成身形及五脏，故意志者，所以御精神，收魂魄者也。
平按：《甲乙》“通”下有“达”字；“而成身形五脏”作“而成形”三字。
<strong>五脏之道，皆出于经隧，以行血气，</strong>
五脏之道，皆出于十二经络之隧，以行营卫血气也。
平按：“隧”《甲乙》作“渠”，下同。
<strong>血气不和，百病乃化变而生于血气，故守经隧焉。</strong>
营卫不和，百病还生血气之中，故守经隧以调血气者也。
平按：《素问》、《甲乙》“化变”作“变化”；“而生”下无“于血气”三字。
<strong>黄帝曰：神有余不足何如？岐伯对曰：神有余则笑不休，神不足则忧。</strong>
神有余不足忧笑者，神病候也。
平按：“忧”《素问》作“悲”，王注云：“一为忧，误也。”《甲乙》注云：“《素问》作悲，王冰曰：作忧者误。”《素问》新校正云：“按《甲乙》及《太素》并全元起注本并作忧。皇甫士安云：心虚则悲，悲则忧。杨上善云：脾②之忧在心变动也，肺之忧在肺之志，是则肺主秋，忧为正也，心主于忧③，变而生忧也。”
②“脾”，人卫本注曰：顾从德本《素问》作“脾”，应据《甲乙》卷一第一注改为“心”。
③“忧”，人卫本注曰：医统正脉本《甲乙》作“忧”，应据顾从德本《素问•调经论》改为“夏”，与“秋”
<strong>血气未并，五脏安定，神不定则邪客于形，洫泝起于豪毛，未入于经络也，故命曰神之微。</strong>
以下言神病微也。夫神者，身之主也，故神顺理而动，则其神必安，神安则百体和适，和则腠理周密，周密则风寒暑湿无如之何，故终天年而无不道者也。若忘神任情，则哀乐妄作，作则喜怒动形，动则腠理开发，腠理开则邪气竞入，竞入为灾，遂成百病，夭丧天年也。既不能善摄而病生者，可除于晚微。故邪之初客，外则始在皮毛，未入经络，内则血气未得相并，五脏安定，洫泝之于豪毛，名曰神之微病也。洫，谓毛孔也，水逆流曰泝，谓邪气也，邪气入于腠理时，如水逆流于洫也。
平按：《素问》、《甲乙》无“神不定则”四字。“洫泝”《素问》作“洒淅”，《甲乙》作“凄厥”，详见《素问》新校正。又注“百体”，袁刻脱“百”字；下“竞入”，“竞”字亦脱；“曰泝”，“曰”字误作“四”。
<strong>黄帝问曰：补泻奈何？岐伯对曰：神有余，则泻其小络之血，出血勿之深斥，毋中其大经，神气乃平。</strong>
斥，齿亦反，推也。勿深推也。神之有余气浅，故刺小络出血也。斥者①深，则触其大经者也。
①为对文。“者“，人卫本注曰：疑衍。
<strong>神不足，视其虚络，切而致之，刺而利之，毋出其血，毋泄其气，以通其经，神气乃平。</strong>
神之不足则虚，故刺而不泄也。
平按：《素问》“切”作“按”。《甲乙》“利”作“和”。
<strong>黄帝问曰：刺微奈何？岐伯对曰：按摩勿释，著针勿斥，</strong>
微，即未病之病也。夫和气之要，莫先按摩之，以手按摩之，邪气得泄，神气得通，微邪得泄，何得须以针斥之。
<strong>移气足，神气乃得复。帝曰：善。</strong>
按摩使神气至踵，则邪气复遁去之也。
平按：“移气足”《素问》作“移于不足”，《甲乙》作“移气于足”，《素问》新校正云：“《甲乙》、《太素》作‘移气于足’，无‘不’字，杨注云：按摩使气至于踵。”据此，则本书“移气”下脱一“于”字，想系传写脱漏。
<strong>黄帝曰：气有余不足奈何？岐伯对曰：气有余则喘咳上气，不足则息利少气。</strong>
息利少气，以肺气不足则出入易，故呼吸气少而利也。
<strong>血气未并，五脏安定，</strong>
以下言其气微也。
<strong>皮肤微病，命曰白气微泄。</strong>
肺脏外主皮肤，内主于气。今外言其皮肤病，其内言于气之微病。五色气中，肺为白气。泄者，肺气泄也。
<strong>黄帝曰：补泻奈何？岐伯对曰：气有余，则泻其经隧，</strong>
经隧者，手太阴之别，从手太阴走手阳明，乃是手太阴向手阳明之道，故曰经隧。隧，道也。欲通脏腑阴阳，故补泻之，皆取其正经别走之络也。
平按：“经隧”《甲乙》作“经渠”。《素问》新校正引此处杨注无“故曰经隧。隧，道也”七字；“欲通”作“欲道”；“故补泻之，皆取其正经”作“故补泻皆从正经”。
<strong>毋伤其经，</strong>
泻其阴经别走之络，不得伤正经也。
平按：《素问》新校正引此注“络”作“路”。
<strong>毋出其血，毋泄其气。</strong>
泻太阴别走经隧者，不得出血出气也，所谓泻阴实者也。
<strong>不足者，则补其经隧，毋出其气。</strong>
刺太阴经之别走之络，以补太阴，不令气泄于外，所谓补阴虚也。补泻阳经，亦如阴经法也。
<strong>黄帝曰：刺微奈何？岐伯对曰：按摩勿释，出针视之，曰我将深之，适人必革，精自伏，</strong>
释，停发也。革，改也。夫人闻乐至，身心欣悦，闻痛及体，情必改异，欣悦则百体
俱纵，改革精志必拒，拒则邪精消伏也。
平按：“我将”《甲乙》作“故将”；“适人”作“适入”。“精”下，《素问》、《甲乙》有“气”字。注“异”字原缺，袁刻作“人”，恐误，《素问》新校正引此注作“异”，据此补入。又注“邪精消伏”，新校正引作“邪气消伏”。
<strong>邪气散乱，毋所伏息，</strong>
邪气伏已，邪精散于腠理，无由更聚也。
平按：“散乱”《甲乙》作“乱散”。“伏息”《素问》、《甲乙》作“休息”。
<strong>气泄腠理，真气乃相得。黄帝曰：善。</strong>
邪气散泄，故真气无乱，所以相得也。
<strong>黄帝曰：血有余不足奈何？岐伯对曰：血有余则怒，不足恐悲。</strong>
肝血有余于肝，所以瞋怒；肝血不足于目，所以多悲也。
平按：“悲”《素问》作“恐”，新校正云：“全元起本恐作悲，《甲乙》及《太素》并同。”
<strong>血气未并，五脏安定，孙络外溢，则经有留血。</strong>
言血微邪也。
平按：《素问》“外溢”作“水溢”。《甲乙经》“经有”作“络有”。
<strong>黄帝曰：补泻奈何？岐伯对曰：血有余，则泻其盛经，出其血。不足，则补其虚经，</strong>
泻其盛经出血，所以不怒。正补其虚，令不泄血，所以不悲。有本视其虚经也。
平按：“补其虚经”《素问》作“视其虚经”，《甲乙》作“视其虚”。
<strong>内针其脉中，久留血至脉大，疾出其针，毋令血泄。</strong>
内针足厥阴脉中，血至针下，聚而脉大，疾出其针，无令血泄，所以称疾也。
平按：“久留血至”《素问》作“久留而视”，新校正云：“《甲乙经》云：久留之血至。《太素》同。”本书无“之”字。
<strong>黄帝曰：刺留血奈何？岐伯对曰：视其血络，刺出其血，无令恶血得入于经，以成其病。黄帝曰：善。</strong>
刺去血脉，遂无令恶血入经中，故无血邪微病也。
平按：《甲乙》“刺留”下无“血”字。“其病”《素问》作“其疾”。
<strong>黄帝曰：形有余不足奈何？岐伯对曰：形有余则腹胀溲不利，不足则四肢不用。</strong>
形者，非唯身之外状名形，举体皆名。溲四肢不随也。有本经溲者，经即妇人月经也。
平按：“溲”上，《素问》、《甲乙》有“泾”字，《素问》新校正云：“杨注泾作经，妇人月经也。”又按：本注“四肢不随”上，恐有脱误，因原钞如此，故仍之。
<strong>血气未并，五脏安定，肌肉濡动，命曰微风。</strong>
濡动者，以体虚受风，腠理内动，命曰微风也。
平按：“濡动”《素问》、《甲乙》作“蠕动”，《甲乙》注云：“一作溢。”《素问》新校正云：“全元起本及《甲乙》作蠕作溢，《太素》作濡。”
<strong>黄帝曰：补泻奈何？岐伯对曰：形有余则泻其阳经，不足则补其阳络。</strong>
阳经、络，足阳明经及络也。或为阳营，非也。
<strong>黄帝曰：刺微奈何？岐伯对曰：取分肉间，无中经，毋伤其络，</strong>
可中分肉之间卫气，不可伤足阳明经络之脉也。
平按：“经”上，《素问》、《甲乙》有“其”字。
<strong>卫气得复，邪气乃索。黄帝曰：善。</strong>
分肉之间，卫气行处，邪气已散，卫气复得也。索，散也。
<strong>黄帝曰：志有余不足奈何？岐伯对曰：志有余则腹胀飧飡泄，</strong>
志，肾神气也。有余即少腹胀满，饮食不消，为飡泄也。
平按：“飡”《素问》、《甲乙》作“飧”。注“飡”，袁刻误作“食”。
<strong>不足则厥，</strong>
足逆冷也。
<strong>血气未并，五脏安定，骨节有动。</strong>
骨节动者，肾志病微也。
平按：《甲乙》“动”作“伤”。
<strong>黄帝曰：补泻奈何？岐伯对曰：志有余则泻然筋血者出其血，不足则补其复留。</strong>
然筋，足少阴营①，在足内踝之下，名曰然谷。足少阴经无然筋，当是然谷下筋也。复留，足少阴经，在足内踝上三②寸，此二皆是志之脉穴，故泻然筋之血，补复留之气。
平按：《素问》无“出其血”三字，新校正云：“按《甲乙经》及《太素》云：泻然筋血者，出其血。杨注云：然筋当是然谷下筋。再详诸处引然谷者，多云然骨之前血者，疑少‘骨之’二字，前字误作‘筋’字。”“复留”《素问》、《甲乙》作“复溜”。
①“营”，人卫本注曰：据本书卷十一《本输》，当作“荥”。
②“三”，人卫本注曰：据本书卷十一《本输》，应作“二”，与《灵枢》、《甲乙》《千金》、《外台》、《素问•气穴论》王注、《铜人》、《圣济》、《资生》及《发挥》均合。
<strong>黄帝曰：刺未并奈何？岐伯对曰：即取之，毋中其经，以邪乃能立虚。黄帝曰：善。</strong>
未并者，志微病。以病是微，未中于经，但刺经气所发之穴，邪气立虚者也。
平按：“以邪”《素问》作“邪所”，《甲乙》作“以去其邪”。
虚实所生
平按：此篇自篇首至末，见《素问》卷十七第六十二《调经论篇》，与上篇相接，又见《甲乙经》卷六第三，亦接上篇。
<strong>黄帝曰：余以闻虚实之形，不知其何以生？</strong>
形，状也。虚实之状，已闻于上，虚实所生，犹未知之，故复请也。
平按：《素问》“以闻”作“已闻”。《甲乙》无“余以闻”三字。
<strong>岐伯对曰：气血以并，阴阳相倾，气乱于卫，血逆于经，</strong>
十二经气乱卫气也。十二经血留于营经也。或曰血流也。
平按：《素问》、《甲乙》“血留”作“血逆”。
<strong>血气离居，一实一虚。</strong>
血气相并，离于本居处，故各有虚实也。夫血气者，异名同类，相得成和。今既相并，一实一虚，虚实所生，是所由者也。
<strong>血并于阴，</strong>
血并足太阴脉及足少阴脉也。
<strong>气并于阳，乃为惊狂。</strong>
气并足阳明脉及足太阳脉也。血气皆盛，故发惊狂也。
<strong>血并于阳，气并于阴，乃为炅中。</strong>
血并足阳明，气并足太阴，为热中病也。炅，热也。
<strong>血并于上，气并于下，心烦悗善怒。</strong>
血盛上冲心，故心烦闷而喜怒。“悗”则“闷”同也。
平按：“悗”《素问》作“惋”，《甲乙》作“闷”。“喜”《素问》、《甲乙》作“善”。
<strong>血并于下，气并于上，气乱心善忘。</strong>
气盛乱心，故善忘也。
平按：“气乱心善忘”《甲乙》作“乱而喜忘”，注云：“《素问》作善忘。”今本《素问》仍作“乱而喜忘”。
<strong>黄帝曰：血并于阴，气并于阳，于是血气离居，何者为实？何者为虚？</strong>
血气离居相并，未知二经虚实何定也。
平按：“于是”《素问》、《甲乙》作“如是”。
<strong>岐伯对曰：血气者，喜温而恶寒，寒则泣不能流，温则消而去之，是故气之所并为血虚，血之所并为气虚也。</strong>
血之与气，皆恶于寒，故脉有寒则泣而不流者，温则消释而去。是以气寒则血来并之，以为血虚，则气为实也；若血寒则气来并之，以为气虚，则血为实也。
平按：“是故”，“故”字袁刻作“知”。
<strong>黄帝曰：人之所有者，血与气耳。今夫子乃言血并为虚，气并为虚，是毋实乎？</strong>
人之所生，唯血与气。今夫子但言血气有虚，不言其实，是为人之血气不足，请申其意也。
<strong>岐伯对曰：有者为实，毋者为虚，故气并则毋血，血并则毋气，今血与气相失，故为虚焉。</strong>
血并则血有气毋，气并则气有血毋，是以言虚不无其实，论实不废其虚，故在身未曾无血气也。所言虚者，血气相并相失为虚，相得为实耳。
<strong>络之与孙脉俱输于经，</strong>
大络、孙络，俱输血气入于大经，则大经血气俱实者也。
平按：“输”《甲乙》作“注”，注云：“一作输。”
<strong>血与气并，则为实焉。血与气并走于上，则为大厥，厥则暴死，复反则生，不反则死。</strong>
大经血气皆实，走膈以上，以下无气，故手足逆冷卒暴死也。手足还暖复生，不还则死也。
平按：“复反”上，《素问》、《甲乙》皆有“气”字。
<strong>黄帝曰：实者何道从来？虚者何道从去？虚实之要，愿闻其故。</strong>
血气何道来入此经为实，何道而去此经为虚也。
<strong>岐伯对曰：夫阴与阳，皆有输会，阳注于阴，阴满之外，</strong>
脏腑阴阳之脉，皆有别走输会相通。如足阳明从丰隆之穴，别走足太阴，太阴从公孙之穴，别走足阳明，故曰外也。
<strong>阴阳旬平，以充其形，</strong>
甲子一日一迎为旬。旬，迎也。阴阳之脉五十迎无多少者，名曰旬平。旬平和气，以充其身形也。
平按：“旬平”《素问》作“匀平”，《甲乙》作“紃平”。
<strong>九候如一，命曰平人。</strong>
九候之动不先后，又不相反，故曰若一。和气若一，故人得和平。
平按：注“九候”，袁刻作“九脉”。
<strong>夫邪之至生也，</strong>[平按：《素问》无“至”字，《甲乙》作“所”。]<strong>或生于阴，或生于阳。其生于阳者，得之风雨寒暑；其生于阴者，得之饮食起居，阴阳喜怒。</strong>
阴，五脏也；阳，六腑也。风雨寒暑外邪，从外先至六腑，故曰生于阳也。饮食起居，男女喜怒，内邪生于五脏，故曰生于阴也。
<strong>黄帝曰：风雨寒暑之伤人奈何？</strong>[平按：《素问》、《甲乙》无“寒暑”二字。]<strong>岐伯对曰：风雨之伤人也，先客于皮肤，传入于孙脉，孙脉满则传入于络脉，络脉满乃输于大经脉，血气与邪并客于分腠之间，其脉坚大，故曰实。</strong>
此先言风雨二邪也。人因饥虚汗出，腠理开发，风雨之气，因客腠理，次入孙络，次入大络，次入大经。客腠理时，所客之脉坚而且大，故得称实也。
平按：“乃输”《素问》作“则输”，《甲乙》作“乃注”。
<strong>实者，外坚充满，不可按，按之则痛。</strong>
所客之处外坚，按之则痛，以其气实故也。
平按：“不可按”《素问》作“不可按之”。
<strong>黄帝曰：寒湿之气伤人奈何？</strong>[平按：《素问》、《甲乙》无“气”字。]<strong>岐伯对曰：寒湿之中人也，皮肤收，肌肉坚，营血泣，卫气去，故曰虚也。</strong>
次论寒湿之气也。雨气上侵，湿气下入，有斯异也，略不言暑耳。寒湿中人，致虚有四：皮肤收者，言皮肤急而聚也；肌肉坚者，肌肉坚而不迎也；营血泣者，邪气至于脉中，故营血泣也；卫气去者，邪气至于脉外，卫气不行，故曰去也。卫去之处，即为虚也。
平按：“皮肤收”《素问》作“皮肤不收”，新校正云：“全元起云：不收，不仁也。《甲乙》及《太素》作皮肤收，无不字。”“坚”下，《素问》、《甲乙》有“紧”字。注“故曰去也”，袁刻“去”误作“涩”。
<strong>虚者，慑辟气不足，血泣。</strong>
慑，纸辄反。分肉间无卫气，谓气不足也。
平按：“慑”《素问》作“聂”，新校正云：“《甲乙》作摄，《太素》作慑。”《素问》无“血泣”二字，《甲乙》作“血涩”。
<strong>按之则气足以温之，故快然而不痛。黄帝曰：善。</strong>
分肉之间既无卫气故寒，按之益损，所以气足又温，故快然也。
<strong>黄帝曰：阴之生实奈何？岐伯对曰：喜怒不节，则阴气上逆，上逆则下虚，下虚则阳气走之，故曰实。</strong>
人有喜怒不能自节，故怒则阴气上，阴气上则上逆，或欧血，或不能食。阴气既上则是下虚，下虚则阳气乘之，故名曰阴实也。
平按：《素问》新校正云：“经文喜怒不节则阴气上逆，疑剩喜字。”玩下文“喜则气下”自知。
<strong>黄帝曰：阴之生虚奈何？岐伯对曰：喜则气下，</strong>
天寒则气聚，温则气散，怒则气上，喜则气下，此物理之常也。喜则气和志达，营卫之行通利，故缓而下也。
<strong>悲则气消，消则脉虚，因寒饮食，寒气熏脏，则血泣气去，故曰虚。</strong>
夫人悲者，则心系急，肺布叶举，两焦不通，营卫不行，热气在中，故正气消散，经络空虚也。又因寒饮食，寒气熏脏，脏之血泣，其气移去，故为虚也。
平按：“脉虚”《素问》、《甲乙》作“脉空虚”。“熏脏”《素问》作“熏满”，《甲乙》作“动脏”。注“两焦”，“两”字袁刻误作“雨”。
<strong>黄帝曰：经言阳虚则外寒，阴虚则内热，</strong>
经言，八十一篇经也。腑脉虚者，阴气乘之，故外寒也。脏脉虚，阳气乘之，故内热也。
<strong>阳盛则外热，阴盛则内寒，余以闻之矣，不知其所由然。</strong>
六腑主外为阳，故阳盛外热也。五脏主内为阴，故阴盛为寒。余已前闻，然未知所由然也。
<strong>岐伯对曰：阳受气于上焦，以温皮肤分肉之间，今寒气在外，则上焦不通，不通则寒独留于外，故寒栗。</strong>
阳，卫气也。卫出上焦，尽行阳二十五周，以温皮肤分肉之间。今阳虚阴乘留于外，故外寒也。
平按：注“尽行二十五周”，考前经《卫五十周》云：“卫气之行，一日一夜五十周于身，昼日行于阳二十五周。”据此，则“尽”字疑是“昼”字传写之误。
<strong>黄帝曰：阴虚生内热奈何？岐伯对曰：有所劳倦，形气衰少，谷气不盛，上焦不行，下脘不通，胃热熏中，故内热。</strong>
内热之病，所由有五：一则有所劳倦致虚，二则形体及气不足，三则胃中无食，四则上焦卫气不行，五则肠胃不得相通。脘，古缓反，胃腑也。下脘，胃下口也。由此五种，卫热熏中，故内热也。
平按：“下脘”《甲乙》作“下焦”。“胃热熏中”《素问》作“胃气热，热气熏胸中”，《甲乙》作“胃气热熏胸中”。注“由此”，袁刻作“有此”。
<strong>黄帝曰：阳盛而外热奈何？岐伯对曰：上焦不通利，皮肤致密，腠理闭塞不通，卫气不得泄越，故外热。</strong>
外热之所由有三：上焦出气之处不通利，一也；皮肤致而腠闭，二也；卫气不得泄于腠理，三也。有此所由，故外热也。
平按：“闭塞”下，《素问》有“玄府”二字，新校正云：“《甲乙》、《太素》无‘玄府’二字。”
<strong>黄帝曰：阴盛而生内寒奈何？岐伯对曰：厥气上逆，寒气积留于胸中而不泻，不泻则温气去，寒独留，则血涘泣，血涘泣则脉不通，其脉盛大以涩，故中寒。</strong>
寒中有四：一则寒厥积胸，二则温去寒留，三则血凝脉壅，四则脉大汗涩。有此所由，故寒中也。
平按：“积”下，《素问》、《甲乙》无“留”字。“涘泣”《素问》、《甲乙》作“凝泣”。“脉不通”《甲乙》作“腠理不通”。
<strong>黄帝曰：阴之与阳，血气以并，病形以成，刺之奈何？</strong>
问疗已成之病。
平按：“阴之与阳”《素问》作“阴与阳并”。
<strong>岐伯对曰：刺此者，取之经隧，取血于营，取气于卫，用形哉，因四时多少高下。</strong>
刺已成病，法有三别：一则刺于大经别走之道，隧，道也，别走之道通阴阳道也；二则刺于脉中营血；三则刺于脉外卫气。用针之状，须因四时之气，观病轻重，发针多少；又须量病高下所在，取之令中，不同刺微之易也。
平按：“经隧”《甲乙》作“经渠”。
<strong>黄帝曰：血气以并，病形以成，阴阳相倾，补泻奈何？岐伯对曰：泻实者，气盛乃内针，</strong>
夫泻者，以其邪气实盛，故须泻也。仍以掐之令下，然后刺之。不盛何泻，故譬无击逢逢之陈者也。
平按：“以并”、“以成”，《甲乙》“以”作“已”。
<strong>针与气俱内，以开其门如利其户，针与气俱出，精气不伤，邪气乃下，外门不闭，以出其病，摇大其道如利其路，是谓大泻，必切而出，大气乃屈。</strong>
人之吸气，身上有孔闭处，皆入聚于肾肝；呼气之时，有孔开处，气皆从心肺而出，比囊之呼吸也。针开孔时，病人吸气，故针与气俱入内也。针得入已，摇大其穴，因呼出针，故针与邪气俱出，勿伤正气也。
平按：“以出其病”《素问》、《甲乙》“病”作“疾”。
<strong>黄帝曰：补虚奈何？岐伯对曰：持针勿置，以定其意，</strong>
持针勿置于肉中，先须安神定意，然后下针。若医者志意散乱，针下气之虚实有无皆不得知，故须定意也。
平按：注“安神定意”，袁刻“意”作“志”。
<strong>候呼内针，</strong>
人之呼气，身上有孔，其气皆出，故所针孔气出之时内针，欲令有气从针而入，不使气泄，所以候呼内针者也。
<strong>气出针入，针空四塞，精无从去，</strong>
呼气出时针入穴者，欲使针空四塞，不泄正气也。
平按：注“入穴”，袁刻“穴”作“空”。
<strong>方实而疾出针，气入针出，</strong>
方，正也。候气正实，疾出针。
<strong>热不得环，</strong>
夫虚者多寒，得热为补。环，转也。疾出针，使针下热气不得转也。
平按：《素问》、《甲乙》“环”作“还”。
<strong>闭塞其门，邪气布散，精气乃得存，动无后时，</strong>
出针已去，纵邪不出尽，自然布散消亡，精气独在，无病动于后时也。
平按：“动无后时”《素问》作“动气候时”。
<strong>近气不失，远气乃来，是谓追之。</strong>
行补之时，非其补处近气不失，远气亦来至此集也。已虚之气引令实，故曰追也。
<strong>黄帝曰：夫子言虚实有十，生于五脏，五脏，五脉耳，夫十二经脉皆生百病，今夫子独言五脏。夫十二经脉者，皆络三百六十五节，节有病必被经脉，经脉之病皆有虚实，何以合之？</strong>
节，即气穴也。但十二经脉被三百六十五穴，则三百六十五穴所生之病甚多，非唯五脏五脉独生十种虚实者。
平按：“皆生百病”《素问》作“皆生其病”，新校正云：“《甲乙》云：皆生百病。《太素》同。”
<strong>岐伯对曰：五脏者，故得六腑与为表里，经络肢节，各生虚实，</strong>
内有五脏，外有六腑，腑脏经络表里诸肢节，是生虚实，其亦甚多，不相违也。
<strong>视其病所居，随而调之。病在血，调之脉；病在气，调之卫；病在肉，调之分肉；病在筋，调之筋，燔针劫刺其下及与急者；</strong>
视三百六十五节所生病处，量其虚实，随而调之。调者，调于五脏所主脉、卫、分肉、筋、骨也。
平按：《素问》“其病”上无“视”字；“病在血，调之脉”作“病在脉，调之血”，新校正云：“全元起及《甲乙》作病在血调之脉。”检今本《甲乙》仍作“病在脉，调之血”。又《素问》、《甲乙》“病在气”上，有“病在血，调之络”六字；“调之筋”下，有“病在骨，调之骨”六字。
<strong>病在骨，卒针药熨；</strong>
卒，穷也。痛痹在骨，穷针深之至骨，出针以药熨之，以骨病痛深故也。熨法，上经已说也。
平按：“卒”《素问》、《甲乙》作“焠”。
<strong>病不知其所痛，两蹻为上。</strong>
诸骨病不定知于病之所在者，可取足少阴两阴蹻。两阴蹻是足少阴别，足少阴脉主骨者也。上者，胜也。
平按：《素问》、《甲乙》无“其”字。注“诸骨”，“诸”字袁刻作“痛”。
<strong>身形有痛者，九候莫病，则缪刺之。</strong>
审三部九候竟无病状，然身形有痛者，此络左右有病，可缪刺也。
平按：《素问》、《甲乙》无“者”字。
<strong>痛在于左而右脉病者，则巨刺之。</strong>
病在左经，是右经病也，故刺右经为巨刺也。
平按：“病在于左”《素问》作“痛在于左”。
<strong>必谨察其九候，针道备矣。</strong>
为刺之道，以察九候为先者，针道毕矣。
卷第二十五伤寒
热病决
平按：此篇自篇首至末，见《素问》卷九第三十一《热论篇》，又见《甲乙经》卷七第一。
<strong>黄帝问于岐伯曰：今夫热病者，皆伤寒之类也，</strong>
夫伤寒者，人于冬时，温室温衣，热饮热食，腠理开发，快意受寒，腠理因闭，寒居其寒极为热，三阴三阳之脉、五脏六腑受热为病，名曰热病。斯之热病，本因受寒伤多，亦为寒气所伤，得此热病，以本为名，故称此热病，伤寒类也。故曰冬伤于寒，春为温病也。其病夏至前发者名为病温，夏至后发者名为病暑也。
平按：注“腠理开发”，袁刻脱“开”字。
<strong>或愈或死，皆以病六七日间，</strong>
阴阳二经同感，三日而遍脏腑，营卫不通，复得三日，故极后三日，所以六七日间死也。
平按：《素问》“皆”以上有“其死”二字，下无“病”字。
<strong>其愈皆以十日以上何也？不知其解，愿闻其故。</strong>
其不至脏腑两感于寒者，至第七日即太阳病衰，至九日三阳病衰，至十日太阴病衰，至十二日三阴三阳等病皆衰，故曰其愈皆十日以上，其理未通，故请闻之也。
<strong>岐伯对①曰：巨阳者，诸阳之属也，</strong>
巨，大也。一阳为纪，少阳也；二阳为卫，阳明也；三阳为父，太阳也。故足太阳者，三阳属之，故曰诸阳之属也。
平按：《甲乙》“巨”作“太”，下同。
①“对”，萧本原无。今据仁和寺本补。
<strong>其脉连于风府，故为诸阳主气。人之伤于寒也，则为病热，热虽甚不死；其两感于寒而病者，必不免于死。</strong>
足太阳脉直者，从颠入络脑，还出别下项，其风府在项入发际一寸，则太阳之气连风府也。诸阳者，督脉、阳维脉也。督脉，阳脉之海。阳维，维诸阳脉，总会风府，属于太阳。故足太阳脉，为诸阳主气。所以人之此脉伤于寒者，极为热病者也。先发于阳，后发于阴，虽热甚不死；阴阳两气时感者，不免死也。
<strong>黄帝曰：愿闻其状。岐伯曰：伤寒一日，巨阳受之，故头项腰脊皆痛。</strong>
寒之伤多极为热者，初病发日，必是太阳受热之为病，故曰一日太阳受之。所以一日阳明、少阳不受热者，以其太阳主热，又伤寒热加，故太阳先病也。头、项、腰、脊，并是足太阳脉所行之处，故皆痛也。
平按：《素问》作“头项痛，腰脊强”，新校正云：“《甲乙》及《太素》作头项腰脊皆痛。”今本《甲乙》作“头项腰脊背强”，注云：“《素问》无背字。”注“腰脊”，袁刻脱“脊”字。
<strong>二日阳明受之，阳明主肉，其脉侠鼻络于目，故身热而鼻干，不得卧。</strong>
阳明二阳，故次受病。脾之太阴主肌，胃之阳明主肉。其脉从鼻络目内眦，下行入腹至足；手阳明下属大肠，上侠鼻孔，故病身热鼻干不得卧也。
平按：《素问》、《甲乙》“身热”下有“目疼”二字。注“至足”，“足”字或疑衍，袁刻脱。按：胃为足阳明，从头至腹走足，此“足”字当属上句，与“至”字连读，恐非衍文。
<strong>三日少阳受之，少阳主骨，其脉循胁络于耳，故胸胁痛，耳聋。</strong>
肝足厥阴主筋，三焦手少阳与膀胱合，膀胱肾腑，表里皆主骨；足少阳起目兑眦，入络耳中，下循胸胁下至于足；手少阳偏属三焦，从耳后入耳中，故病耳聋胸胁痛也。
平按：“主骨”《素问》作“主胆”，新校正云：“全元起本胆作骨，元起注云：少阳者肝之表，肝候筋，筋会于骨，是少阳之气所营，故言主于内。《甲乙》及《太素》并作骨。”
<strong>三经皆受病而未入通于腑者，故可汗而已。</strong>
三经，三阳经也。热在三阳经中，未满三日，未至于腑，当以针药发汗而已。三经之病，三日外至腑，可以汤药泄而去。
平按：《素问》“三阳”下有“经络”二字；“而未入通于腑”作“而未入于脏”。新校正云：“全元起本脏作腑，元起注云：伤寒之病，始入于皮肤之腠理，渐胜于诸阳而未入腑，故须汗发其寒热而散之。《太素》亦作腑。”《甲乙》亦作“腑”，注云：“《素问》作脏。”
<strong>四日太阴受之，太阴脉布胃中，络于嗌，故腹满而嗌干。</strong>
一阴为独决②，厥阴也。二阴为雌，少阴也。三阴为母，太阴也。太阴为大，故先受热。太阴脉从足入腹，属脾络胃，鬲③侠咽，连舌本；手太阴起于中焦，下络大肠，故腹满嗌干也。
②“决”，人卫本注曰：《素问•阴阳类论》作“使”。
③“鬲”，人卫本注曰：此前应据本书卷八首篇补“上”。
<strong>五日少阴受之，少阴脉贯肾络肺系舌本，故口热舌干而渴。</strong>
足少阴直者，从肾上贯肝膈入肺中，循喉咙侠舌本，故口热舌干而渴也。
平按：《素问》、《甲乙》“口热”作“口燥”。
<strong>六日厥阴受病，厥阴脉循阴器而络于肝，故烦满而囊缩。</strong>
足厥阴脉环阴器抵少腹，侠胃属肝络胆，故烦满囊缩也。
平按：“受病”《素问》、《甲乙》作“受之”。
<strong>三阴三阳五脏六腑皆受病，营卫不行，腑脏不通，则死矣。</strong>[平按：《素问》、《甲乙》“皆病”作“皆受病”；“腑脏”作“五脏”。]<strong>其不两感于寒者，七日巨阳病衰，头痛少愈；八日阳明病衰，身热少愈；九日少阳病衰，耳聋微闻；</strong>
如此两感，三阴三阳脏腑皆病，营卫闭塞，故至后三日则死；不两病者，至第七日太阳病衰，至第九日少阳病衰也。
<strong>十日太阴病衰，腹如故，则思食饮，欲食；</strong>
太阴脾主谷气，故病愈腹减思饮食也。
平按：《素问》、《甲乙》“腹”下有“减”字；“食饮”作“饮食”；无“欲食”二字。
<strong>十一日少阴病衰，渴止不满，舌干已而咳；</strong>
足少阴脉入肺侠舌本，故病愈渴止舌干已也。咳者，肺气通也。
平按：《甲乙》无“不满”二字；“已而咳”作“乃已”二字。《素问》“咳”作“嚏”。
<strong>十二日厥阴病愈，囊从少腹微下，</strong>
厥阴之脉病愈，大气已去，故囊渐下也。
平按：《素问》、《甲乙》“愈”作“衰”；“从”作“纵”。
<strong>大气皆去，病日已矣。</strong>
至十二日大热之气皆去，故所苦日瘳矣。
<strong>黄帝曰：治之奈何？岐伯曰：治之各通其脏脉，病日衰已。</strong>
量其热病在何脏之脉，知其所在，即于脉以行补泻之法，病衰矣。
<strong>其未满三日者，可汗而已；其满三日者，可泻而已。</strong>
未满三日，热在三阳之脉，皮肉之间，故可汗而已也。三日以外，热入脏腑之中，可服汤药泄而去也。
<strong>黄帝曰：热病已愈，时有所遗者，何也？岐伯曰：诸遗者，热甚而强食之，故有所遗。若此者，皆病已衰而热有所藏，因其谷气相薄而热相合，故有所遗。</strong>
强，多也。遗，余也。大气虽去，犹有残热在脏腑之内外，因多食，以谷气热与故热相薄，重发热病，名曰余热病也。
平按：《素问》、《甲乙》“而热相合”，“而”作“两”。
<strong>黄帝曰：善。治遗奈何？岐伯曰：视其虚实，调其逆顺，可使必已。</strong>
逆者难已，顺者易已，阴虚补之，阳实泻之，必使其愈，以为工也。
平按：“顺”《素问》作“从”。
<strong>黄帝曰：病热当何禁？岐伯曰：病热少愈，食肉则复，多食则遗，此其禁也。</strong>
肉热过谷，故少食则复；谷热少肉，故多食为遗也。
<strong>黄帝曰：其两感于寒者，其脉应与其病形何如？</strong>
足太阳、足少阴，表里共伤于寒，故曰两感。冬日两感于寒以为病者，脉之应手及病成形，其事何如也。
平按：“两感”上，《素问》有“病”字。
<strong>岐伯曰：两伤于寒者，病一日则巨阳与少阴俱病，则头痛口干烦满；</strong>
冬感寒时，阴阳共感，至其发时，还同时发也。故至春发，一日则太阳、少阴俱病也。足太阳上头，故头痛也。手少阴上侠咽，足少阴侠舌本，手太阳络心循咽，故令口干。手少阴起于心中，足少阴络心，手太阳络心，故令烦满。
平按：《素问》新校正云：“《伤寒论》作烦满而渴四字。”
<strong>病二日则阳明与太阴俱病，则肠满身热，不食谵言。</strong>
谵，诸阎反，多言也。手阳明属大肠，足阳明属胃，足太阴属脾络胃，手太阴络大肠循胃，故令肠满身热，不食多言也。
平按：“不食谵言”①《素问》、《甲乙》作“不欲食谵言”，《素问》王注：“谓妄谬而不次。”新校正云：“杨上善云：多言也。”与此正合。
①“不食谵言”，萧本原无。今据文义加。
<strong>病三日则少阳与厥阴俱病，则耳聋囊缩厥，水浆不入，则不知人，</strong>
手足少阳皆入耳中，故令耳聋。足厥阴环阴器，足少阳绕毛际，手少阳历三焦，故令囊缩厥也。手少阳布膻中，足少阳下胸中，足厥阴循喉咙后，手厥阴起胸中属心包，故令浆水不下，不知人也。
平按：《素问》、《甲乙》“厥”上有“而”字。
<strong>六日而死。</strong>
三阴三阳俱病，气分更经三日皆极，故六日死也。
<strong>黄帝曰：五脏已伤，六腑不通，营卫不行，如是之后，三日乃死何也？</strong>
气分极者，脏伤腑塞，营卫停壅，后三日死，其故何也？
<strong>岐伯曰：阳明者，十二经之长也。其气血盛，故不知人；三日其气乃尽，故死矣。</strong>
胃脉足阳明主谷，血气强盛，十二经脉之主，余经虽极，此气未穷，虽不知人，其气未尽，故更得三日方死也。
平按：《素问》、《甲乙》“经”下有“脉”字。
热病说
平按：此篇自篇首至“伤肺则死”，见《素问》卷九第三十三《评热病论篇》。自篇首至“饮之汤”，见《甲乙》卷七第一中篇，唯编次前后小异。自“黄帝问曰：劳风为病”至“伤肺则死”，见《甲乙》卷十一第七。自“偏枯身偏不用”至末，见《灵枢》卷五第二十三《热病篇》。自“偏枯身偏不用”至“浮而取之”，见《甲乙》卷十第二下篇。自“热病热三日而气口静”至末，见《甲乙》卷七第一中篇。
<strong>黄帝问于岐伯曰：有病温者，汗出辄复热而脉躁疾，不为汗衰，狂言不能食，病名为何？岐伯曰：病名阴阳交，交者死。</strong>
汗者，阴液也。热者，阳盛气也。阳盛则无汗，汗出则热衰。今出而热不衰者，是阳邪盛而复阴起，两者相交，故名阴阳交也。
<strong>黄帝曰：愿闻其说。</strong>
请说阴阳交争，死之所由。
<strong>岐伯曰：人所以汗出者，皆生于谷，谷生于精。今邪气交争于骨肉而得汗者，是邪却而精胜也，精胜则当食而不复热。热者，邪气也。汗者，精气也。今汗出而辄复热者，是邪胜也。</strong>
精者，谷之精液，谓之汗也。伤寒邪气，谓之热也。今邪气与精气交争于骨肉之间，精胜则邪却，邪胜则精消。今虽汗出而复热者，是邪战胜精，故致死也。
平按：“热者，邪气也”《素问》、《甲乙》作“复热者，邪气也”。
<strong>不能食者精毋，精毋，瘅也，而留者，其尽可立而伤也。</strong>
热邪既胜则精液无，精液无者唯有热也。瘅，热也。其热留而不去者，五脏六腑尽可伤之，能食也。
平按：“精毋，精毋，瘅也”《素问》、《甲乙》作“精无裨也”。“而留者”《素问》作“病而留者”，《甲乙》作“热而留者”。新校正云：“《甲乙》作而热留者。”“其尽可立而伤”《素问》、《甲乙》作“其寿可立而倾”。注“尽可伤之，能食也”句，费解，疑“能食也”上脱“故不”二字。
<strong>是夫《热论》曰：汗出而脉尚躁盛者死。今脉不与汗相应，此不胜其病也，其死明矣。</strong>
夫汗出则可脉静，今汗出脉犹躁盛，是为邪胜明矣，知定死也。
平按：“是夫”《素问》作“且夫”。《甲乙》无“《热论》曰”三字；“脉”下无“尚”字。注“知定死也”，袁刻脱此四字。
<strong>狂言者，是失志，失志者死。</strong>
志者，记也，肾之神也。肾间动气，人之生命，动气衰矣，则神志去之，故死也。
<strong>今见三死，不见一生，虽愈必死。</strong>
汗出而热不衰，死有三候：一不能食，二犹脉躁，三者失志。汗出而热，有此三死之候，未见一生之状，虽差必死。又有三分之死，未见一分之生也。
平按：《甲乙》作“此有三死”。
<strong>黄帝问于岐伯曰：有病身热汗出烦满，烦满不为汗解，此为何病？</strong>
身热烦满，当为汗解。今不解，故问。
平按：《甲乙》作“病身热汗出而烦满不解者，何也”。
<strong>岐伯曰：汗出而身热者风也，汗出而烦满不解者厥也，病名曰风厥。</strong>
风热开于腠理为汗，非精气为汗，故身热不解名为风也。烦心满闷不解，名厥病也。有风有厥，名曰风厥也。
<strong>问曰：愿闻之。答曰：巨阳主气，故先受邪，少阴与其为表里也，得热则上从之，从之则厥。</strong>
肾间动气，足太阳所王，足太阳与足少阴表里，故太阳先受邪气，循脉而上于头，得热则足太阳上者从之受热，即为上热下寒，以为厥逆汗出不解烦满之病也。
<strong>问曰：治之奈何？答曰：表里刺之，饮之汤。</strong>
可刺阴阳表里之脉，以攻其外，饮之汤液，以疗其内，此为疗风厥之法也。
平按：《素问》、《甲乙》汤上有“服”字。
<strong>黄帝曰：劳风为病何如？岐伯曰：劳风法在肺下，其为病也，使人强上冥视晚，唾出若涕，恶风即振寒，此为劳中之病也。</strong>
劳中得风为病，名曰劳中，亦曰劳风。肺下，病居处也。强上，好仰也。冥视晚，晚，迟也，谓合眼迟视不见也。唾若涕者，唾如脓也。不用见风，见风即便振寒，此为劳中之病状也。
平按：《素问》、《甲乙》“视”下无“晚”字；“即振寒”作“而振寒”；“劳中”作“劳风”。《素问》新校正云：“杨上善云：冥视，谓合眼视不明也。”与此小异。《千金》“冥视”作“目眩”。
<strong>问曰：治之奈何？答曰：以救俛仰，</strong>
此病多为俛仰，故救之。
<strong>巨阳引精者三日，中者五日，不精者七日，微出青黄涕，其状如稠脓，大如弹丸，从口中若鼻孔中出，不出则伤肺，伤肺则死。</strong>
以针引巨阳者三日，俛仰即愈，引阳明精者五日，少阳不精引之七日，方有青黄浊涕，从口鼻中出，其病得愈。若不出者，上伤于肺，不免死也。
平按：《素问》、《甲乙》“中者”作“中年者”。《素问》新校正云：“《甲乙》作中若五日。”今本《甲乙》仍作“中年者五日”。《千金》作“候之三日及五日中不精明者，是其症也。”与此不同。又“微出”《素问》、《甲乙》作“咳出”；“如”下无“稠”字。《素问》“鼻”下无“孔”字。《甲乙》“孔”作“空”。
<strong>偏枯，身偏不用而痛，言不变，知不乱，病在分腠之间，巨针取之，益其不足，损其有余，乃可复也。</strong>
偏枯病有五别：有偏一箱不收，一也；有偏不痛，此不用并痛，二也；其言不异于常，三也；神智不乱，四也；病在分肉间，五也。具此五者，名曰偏枯病也。
平按：《灵枢》“知不乱”作“志不乱”，《甲乙》作“智不乱”。
<strong>痱为病也，身无痛者，四肢不收，知乱不甚，其言微知，可治；甚则不能言，不可治也。</strong>
痱，扶非反，风病也。痱风之状，凡有四别：身无痛处，一也；四肢不收，二也；神
智错乱，三也；不能言，四也。具此四者，病甚不可疗也。身虽无痛，四肢不收，然神不乱，又少能言，此可疗也。俗称此病种种名字，皆是近代医人相承立名，非古典也。
平按：注“此病”，袁刻“病”误作“痛”。
<strong>病先起于阳，后入于阴者，先取其阳，后取其阴，浮而取之。</strong>
疗法先取其本，后取其标，不可深取也。
平按：“病”下，袁刻脱“先”字。“浮而取之”《甲乙》作“必审其气之浮沉而取之”。
<strong>热病三日，而气口静、人迎躁者，取之诸阳，五十九刺，以泻其热而出其汗，实其阴以补其不足者。</strong>
三阳受病未入于阴至三日也。未入于阴，故气口静也。三阳已病，故人迎躁也。人迎，谓是足阳明脉结喉左右人迎脉者也。以诸阳受病，故取诸阳五十九刺泻其热气。以阳并阴虚，故补阴也。
平按：“实其阴”，“实”字原钞缺下半，袁刻作“写”，恐误，《灵枢》、《甲乙》作“实”，本注云：“故补阴也，亦宜作实。”
<strong>身热甚，阴阳皆静者，勿刺也；其可刺者急取之，不汗则泄。所谓勿刺者，有死征也。</strong>
阴阳之脉皆静，谓为阴阳交争，是其死征，故不可刺也。非阴阳争，宜急取之，若不泄汗，即泄利也。
平按：“汗”下，《灵枢》有“出”字。
<strong>热病七八日，脉口动喘而眩者，急刺之，汗且自出，浅刺手指间。</strong>
七日太阳病衰，八日阳明病衰，二阳病衰，气口之脉则可渐和，而脉喘动头眩者，热犹未去。汗若出急，刺手小指外侧前谷之穴，浅而取之；汗不出，可深刺之。
平按：《灵枢》、《甲乙》作“手大指间”，与杨注异。
<strong>热病七八日，脉微小，病者溲血，口中干，一日半而死，</strong>
热病至七八日，二阳病衰，其脉则可渐和，而微小者，即热甚，所以溲血口干，一日半死。脉小者，内热消瘅之候也。
平按：注“而微小者”，袁刻“而”作“脉”。
<strong>脉代者，一日死。</strong>
热病七八日脉代者，内气绝候，故一日死。
<strong>热病已得汗，而脉尚躁喘，且复热，勿庸刺，喘甚者死。</strong>
热病已得汗，其脉当调，犹尚躁喘，且复身热，此阴阳交，不可刺也，刺之者危。喘甚热盛者死，不须刺也。
平按：《灵枢》“汗”下有“出”字；“勿庸刺”作“勿刺肤”。
<strong>热病七八日，脉不躁，躁不数，数后三日中有汗，三日不汗，四日死，未曾刺者，勿庸刺之。</strong>
热病七八日，二阳病衰，故脉不躁，虽躁不数者，至后三日，合十二日，三阴三阳热衰，故汗出愈也。若从九日至十二日汗不出者，十三日死，计后三日者三日后也。又曰：十二日厥阴衰日，即便汗出。如其不出，至十三日为后三日，从九日后以为四日也。虽未刺之，不须刺也。“庸”，有本为“肤”。
平按：《甲乙》“躁”字不重。《灵枢》、《甲乙》上“数”字作“散”。“未曾刺者”，《灵枢》“刺”作“汗”，《甲乙》作“未汗”二字。“庸”《灵枢》作“腠”。
<strong>热病，先身涩，倚烦悗，干唇嗌，取之以第一针，五十九刺，肤胀口干寒汗。</strong>
身热甚，皮肤粗涩也。倾倚不安烦闷，唇咽干内热，肺热病状也。第一针，鑱针也，应肺，针头大末兑，令无得深入，以泻阳气，故用之五十九刺，以泻诸阳之气，及皮肤胀口干，令汗出也。
平按：“倚烦悗，干唇嗌”《灵枢》作“欹而热，烦悗干唇口嗌”，《甲乙》作“烦而热，烦闷唇嗌干”。《灵枢》、《甲乙》“取之”下有“皮”字；“九”下无“刺”字。“肤胀”上，《甲乙》有“热病”二字。“汗”下，《灵枢》、《甲乙》有“出，索脉于心，不得索之水，水者肾也”十四字。注“兑”字，袁刻作“细”。
<strong>热病，嗌干多饮，善惊，卧不能定，取之肤肉，以第六针，五十九，索肉于脾，不得索之木，木，肝也。</strong>
热病，嗌干多饮，喜惊，卧不得安，肉病者，可以第六员利针。员利针应脾，故用取之肤肉五十有九，于脾输穴以求其肉，不得求于肝输穴也。以肝为木，克土故名也。
平按：《灵枢》作“卧不能起”，《甲乙》作“卧不能安”。“九”下，《灵枢》有“目眦青”三字，《甲乙》有“刺目眦赤”四字。
<strong>热病而胸胁痛，手足躁，取之筋间，以第四针，于四逆筋辟目浸，索筋于肝，不得索之金，金，肺也。</strong>
热病胸胁痛，手足动，筋之病，可以第四针。应肝①，故于筋间针于四逆筋辟目浸。求肝输穴，不得于肺输穴以求筋也，以其肺金克木肝也。索，求也。辟，筋挛也。目浸，目眦泪出也。
平按：“而胸胁痛”《灵枢》作“面青胸痛”。“四针”下，《甲乙》重“针”字；“筋辟”作“筋躄”。
①“应肝”，人卫本注曰：此前疑脱“筋”字。
<strong>热病先肤痛窒鼻充面，取之皮，以第一针，五十九，</strong>
窒鼻，鼻塞也。充面，面皮起也。肤痛鼻塞面皮起，皆是肺合皮毛热病者也。第一鑱针，大其②头，兑其末，令无得深入，但去皮中之病，故五十九取之皮也。
平按：“先肤痛”，“先”字袁刻误作“充”。
②“其”，萧本误作“有”。今据仁和寺本改。
<strong>苛轸鼻，索皮于肺，不得索之火，火者，心也。</strong>
苛，贺多反，鼻病，有本作“苟”。热病殃苛轸在于鼻，鼻主于肺，故此皮毛病求于肺输，不得求之心输，以其心火克肺金也。
平按：“轸鼻”《甲乙》作“鼻干”。自上文“热病先肤痛”至此段“心也”，《灵枢》、《甲乙》在“热病先身涩”之上。
<strong>热病数惊，瘛疭而狂，取之脉，以第四针，急泻有余者，癫疾毛髦去，</strong>
惊瘛疭狂，此为血病，故取之脉。第四针者，锋针也，刃参隅，应心，可以泻热出血，痼癫疾及毛髦落，皆得愈也。
平按：“瘛”《甲乙》作“瘈”。“髦”《灵枢》、《甲乙》作“髮”。
<strong>索血于心，不得索之水，水者，肾也。</strong>
血脉索于心输，不得索之肾输者，水克火也。
<strong>热病身重骨痛，耳聋而好瞑，取之骨，以第四针，五十九，骨病不食啮齿耳青，索骨于肾，不得索之土，土，脾也。一云脊强。</strong>
身重骨痛，耳聋好瞑，皆肾之合骨热病，故取骨第四针，锋针也，长一寸六分，锋其末，主泻热出血，故用五十九刺，并疗食啮齿耳青等骨痛。求之肾输穴，不得求脾之输穴，以土克水也。
平按：《灵枢》、《甲乙》“九”下有“刺”字；“食”上有“不”字。“青”下，《甲乙》有“赤”字。“一云脊强”四字《灵枢》、《甲乙》无。
<strong>热病不知所痛，不能自收，口干，阳热甚，阴颇有寒者，热在髓，死不治。</strong>
阳热病者，其阳脉热甚，阴脉颇寒也。此人热在髓中，必死不疗。
平按：“所痛”《甲乙》作“所病”，下有“耳聋”二字，《灵枢》同。
<strong>热病头痛，颞颥，目脉，善衄，厥热也，取以第三针，视有余不足，寒热痔。</strong>
热病头痛，颞颥及目边脉瘛，善衄，此为厥热者也。第三针，针也，状如黍粟之兑，长二①寸半，主按脉取气，令邪气独出，故并用疗厥热寒热痔病。
平按：“目瘈脉”《灵枢》作“目瘈脉痛”，《甲乙》作“目脉紧”。“厥热”下，《灵枢》、《甲乙》有“病”字。
①“二”，人卫本注曰：《灵枢•九针十二原》、《灵枢•九针论》、《甲乙》卷五第二及《医心方》卷二第五均作“三”。
<strong>热病体重，肠中热，取之以第四针，于其输及下诸指间，索气于胃络得气。</strong>
体重肠中热，胃热病也。第四针，锋针也。此胃热病，以锋针取胃输及手足指间八处胃络，以得气为限也。
平按：“输”《灵枢》作“腧”，《甲乙》作“俞”。
<strong>热病侠脐痛急，胸胁满，取之涌泉与阴陵泉，以第四针，针嗌。</strong>
侠脐痛，脾经热病也。胸胁满，肾经热病也。可以锋针取此二穴也。
平按：《灵枢》、《甲乙》“痛急，胁胸满”作“急痛，胸胁满”；“嗌”下有“里”字。
<strong>热病汗且出，及脉顺可汗者，取之鱼际、太泉、大都、大白，泻之则热去，补之则汗出，汗出太甚，取踝上横脉以止之。</strong>
热病汗出及脉顺不逆可令汗者，取鱼际在手大指本节后内侧，太泉在掌后陷者中，大都在足大指本节后陷中，大白在足内侧覈骨下陷中，此之四穴并是手足太阴疗热之穴，故皆泻去其热，还于此穴补取。其汗出太甚，取踝上横脉，量是足太阴于踝上见者，可取之以止其汗也。
平按：《灵枢》、《甲乙》“太泉”作“太渊”，本书系避唐讳作“泉”。“踝上”作“内踝上”。注“及脉顺”，“及”字袁刻误作“反”。
<strong>热病已得汗而脉常躁盛，此阴脉之极也，死；其得汗而脉静者，生。</strong>
热病得汗热去，即须脉静，而躁盛者是阴极，无阴故死。得汗脉静者热去，故脉静而生也。
平按：《灵枢》、《甲乙》“常躁盛”作“尚躁盛”。
<strong>热病者脉常盛躁而不得汗者，此阳脉之极也，死；脉盛躁得汗静者，生。</strong>
热病不得汗，脉常躁者，是阳极盛脉，故死。得汗，脉静者，生也。
平按：《灵枢》“常”作“尚”。
<strong>热病不可刺者有九：一曰，汗不出，大颧发赤，哕者，死；</strong>
颧，鼻左右高处也。
平按：《甲乙》“不可刺者有九”作“死候有九”；“赤”下无“哕”字，注云：“《太素》云：汗不出，大颧发赤者，必不反而死。”与本书稍异。
<strong>二曰，泄而腹满甚者，死；三曰，目不明，热不已者，死；</strong>
目是五脏之精，五脏之气和，则目精必明也。
<strong>四曰，老人婴儿，热而腹满者，死；五曰，汗不出，欧下血者，死；</strong>[平按：“欧下血”《甲乙》作“呕血”。]<strong>六曰，舌本烂，热不已者，死；七曰，咳而衄，汗不出，出不至足者，死；</strong>[平按：“汗不出”《甲乙》作“汗出”。]<strong>八曰，髓热者，死；九曰，热而痓者，死。热而痉者，腰折瘛疭齿噤也。</strong>
折，腰强反折也。，故介反，开口难，齿相切也。
平按：《灵枢》“痓”作“痉”。《甲乙》“腰”下有“反”字；“瘛”作“瘈”；“”作“齗”，《外台秘要》亦作“”。
<strong>凡此九者，不可刺也。</strong>
此九死征，故不可刺也。
<strong>所谓五十九刺者，两手外内侧各三，凡十二痏；五指间各一，凡八痏；足亦如是；头入发一寸傍三分各三，凡六痏；更入发三寸边五，凡十痏；耳前后口下者各一，项中一，凡六痏，颠上一。</strong>
痏，干①轨反，伤也。《素问》热输五十九穴，其经皆指称其穴。此《九卷》五十九刺，但言手足内外之侧，及手足十指之间，入头发际一寸，左右合有十②六处，更入三寸，左右合有十处，耳前后口下项中有一，颠上有一，合有七处，更不细指处所，量谓刺之以去其热，不定皆依穴也。又数刺处，乃有六十三处，五十九者，以举大数为言耳。
平按：“颠上一”下，《灵枢》有“囟会一，发际一，廉泉一，风池二，天柱二”十五字，《甲乙》同，注云：“《甲乙经》原缺此穴，今按《灵枢》经文补之。”据此，则《甲乙》原文与本书正同。
①“干”，人卫本注曰：疑“于”之误。
②“十”，人卫本注曰：疑衍，或“十”前脱“四”字。
五脏热病
平按：此篇自篇首至末，见《素问》卷九第三十二《刺热篇》又见《甲乙经》卷七第一。
<strong>肝热病者，小便先黄，腹痛多卧身热，热争则狂言及惊，胁痛，手足躁，不安卧，</strong>
肝脉足厥阴环阴器，故热小便黄也。上行侠胃，故身热多卧卧不安也。肝动，语言也，故热争狂言及惊也。其脉属肝络胆，故胁痛也。肝脉出足上，连手厥阴，今热，故手足躁也。
平按：“胁痛”《素问》作“胁满痛”，《甲乙》作“胸中胁满痛”；“安”上均有“得”字。
<strong>庚辛甚，甲乙大汗，气逆则庚辛死，</strong>
金以克木，故庚辛甚也。甲乙木王，故大汗也。余四仿此。加气逆者，则庚辛死也。
平按：注“王”，袁刻作“旺”；“加”作“如”。
<strong>刺足厥阴少阳，其头痛贞贞①，脉引冲头。</strong>
足厥阴、足少阳表里行脏腑之气，故刺之也。厥阴上额与督脉会于颠，故头痛贞贞脉引冲头。贞，都耕反，头切痛也。
平按：《素问》、《甲乙》“头”上有“逆则”二字。
①“贞贞”，萧本原作“员员”。今据仁和寺本改，下杨注同。人卫本注，亦疑当作“贞”。
<strong>心热病者，先不乐，数日乃热，热争则卒心痛，烦悗②喜欧，头痛面赤无汗，</strong>
心主喜乐，热病将发，故不乐数日乃热。手少阴脉起心中，侠咽系目系，手太阳至目内外眦，故热甚心痛烦悗喜欧头痛面赤无汗也。
平按：《甲乙》无“卒痛”二字。“悗喜”《素问》、《甲乙》作“闷善”。注“内外眦”，袁刻脱“外”字。按：手太阳脉支者，上颊至目兑眦，别者抵鼻至目内眦，故云内外眦也。
②“悗”，萧本误作“俛”。今据仁和寺本改。
<strong>至壬癸甚，丙丁大汗，气逆则壬癸死，刺手少阴太阳。</strong>
手少阴太阳，此心脏腑表里脉也。
<strong>脾热病者，先头重颜痛，烦心欲欧，身热，热争则腰痛不用，腹满泄，两颔痛，</strong>
脾腑之阳明脉，循发际至额颅，故头重颜痛（一曰颊，足阳明亦循颊也）及两颔痛。足太阴脉注心中，故心烦也。足阳明下循喉咙下膈属胃络脾主肌，故欲欧身热腹满泄也。足阳明之正，入腹里属胃，故腰痛不用也。
平按：“颜痛心烦”《素问》作“颊痛烦心颜青”，新校正云：“《甲乙》、《太素》云：脾热病者，先头重颜痛。无‘颜青’二字。”与此同。“不用”《素问》、《甲乙》作“不可用俛仰”五字。
<strong>甲乙甚，戊己大汗，气逆则甲乙死，刺足太阴、阳明。</strong>[平按：“太阴”，袁刻误作“太阳”。]<strong>肺热病者，先淅然起毛恶风，舌上黄，身热，热争则喘咳，痹走胸膺背，不得太息，头痛不甚，汗出而寒，</strong>
肺主毛腠，内热，淅然起毛恶风也。肺热上薰，故舌上黄也。肺主行气于身，故身热也。肺以主咳，在于胸中，故热争喘咳，痹走胸膺，此为热痹，痛行胸中，不得太息也。肺热冲头，以肺脉不至，故头痛不甚也。有本为堪，言气冲甚，故头痛甚也。冷汗虽出，无发热也。
平按：“淅然起毛”《素问》作“淅然厥，起毫毛”，《甲乙》作“凄凄然，厥起皮毛”。“恶风”《素问》、《甲乙》作“恶风寒”；“痹”均作“痛”。“不甚”《素问》作“不堪”。
<strong>丙丁甚，庚辛大汗，气逆则丙丁死，刺手太阴、阳明，其血如大豆，立已。</strong>
肺热之病，取肺大肠表里输穴。出血如豆，言其少也。恐泄气虚，故不多也。
<strong>肾热病者，先腰痛胻痠，苦渴数饮食身热，热争则项痛而强，胻寒且痠，足下热，不欲言，其项痛员员澹澹，</strong>
肾足少阴脉上腨内，出腘内廉，贯脊属肾络膀胱，上贯肝膈入肺中，循喉咙侠舌本，故热病先腰痛胻痠，苦渴数饮也。足太阳脉别项，本支行背，合有四道，以下合腘贯腨，至足小指外侧，故身热项强而足胻寒且痠也。足少阴起于足心，故足下热也。从肺出络心，故热不欲言也。澹，徒滥反，动也，谓不安动也。
平按：“其项痛”《素问》、《甲乙》作“其逆则项痛”。《素问》“澹”下有“然”字。《甲乙》无“澹澹”二字。
<strong>戊己甚，壬癸大汗，气逆则戊己死，刺足少阴、太阳。</strong>[平按：《素问》“太阳”下有“诸汗者，至其所胜日汗出也”十一字，与下重复，新校正①云：“宜删去。”]<strong>肝热病者，左颊先赤；心热病者，颜先赤；</strong>[平按：《甲乙》“颜”下有“颔”字。]<strong>脾热病者，鼻先赤；肺热病者，右颊先赤；肾热病者，颐先赤。病虽未发，见其赤色者刺之，名曰治未病。</strong>
次言热病色候也。五脏部中赤色见者，即五脏热病之征，热病已有，未成未发，斯乃名为未病之病，宜急取之。
平按：注“热病之征”，袁刻“征”作“微”。
①人卫本注曰：新校正：仅谓《甲乙》、《太素》均不重出，而未明言《甲乙》有前段无后段，《太素》有后段无前段。林氏从《甲乙》，谓当删者，本《素问》重出之后段；今萧氏引之，谓宜删者，乃《素问》重出之前段，似误。
<strong>热病从部所起者，至其期而已；</strong>
部所者，色部所也。假令赤色从肝部起，刺之顺者，相传还至肝部本位，病已也。
平按：《素问》、《甲乙》“期”上无“其”字。袁刻“部”下有“中”字；注“从肝部起”，脱“部”字。
<strong>其刺之反者，三周而已；重逆则死。</strong>
刺之不顺其气，传之三周而已。若刺之更反，死矣。
<strong>诸当汗出者，至病所胜日，汗大出。</strong>
病之胜者，第七日，是病所胜也。又如肝病至甲乙日，是病之胜日也。
平按：“病”《素问》作“其”。
<strong>诸治热病，已饮之寒水，乃刺之，必寒衣之，居寒多，身寒而止。</strong>
诸病热病，以寒疗之，凡有四别：一，饮寒水使其内寒；二，刺于穴令其脉寒；三，以寒衣使其外寒；四，以寒居令其体寒。以四寒之，令身内外皆寒，故热病止也。
平按：“已”《素问》作“以”，《甲乙》作“先”。“居寒多”《素问》、《甲乙》作“居止寒处”。
<strong>热病先胸胁痛，手足躁，刺足少阳、手太阴，病甚为五十九刺。</strong>
足少阳脉，下颈缺盆下胸中，贯膈络肝属胆，循胁里，过季胁下外辅骨之前，下抵绝骨，循足跗下至指间；手太阴上属肺，从肺出腋下，故胸胁痛手足躁，刺此二脉也。
平按：“痛”下，《甲乙》有“满”字。“手太阴”《素问》、《甲乙》作“补足太阴”，王注云：“补足太阴之脉，当于井荥取之。”新校正云：“足太阴，全元起本及《太素》作手太阴。杨上善云：手太阴上属肺，从肺出腋下，故胸胁痛。”又引《灵枢•热病》之文，以此决知作“手太阴”者为是。
<strong>热病先手臂痛，刺手阳明、太阴而汗出。</strong>
手阳明行于手表，太阴行在手里，故手臂痛，刺此阴阳表里二脉取汗也。
平按：“先”《素问》、《甲乙》作“始”。《素问》“汗出”下有“止”字。
<strong>热病始于头首者，刺项太阳而汗出。</strong>
项太阳者，足太阳从颠入脑还出侠项以下侠脊，故热病始头首，刺此太阳输穴出汗也。
平按：“刺”《甲乙》作“先取”二字。“汗出”下，《素问》有“止”字。详自上节“热病先手臂痛”至本节“而汗出”，《甲乙》编次在后。此节下，《素问》有“热病始于足胫者，刺足阳明而汗出止”十五字，新校正云：“此条《素问》本无，《太素》亦无，今按《甲乙》添入。”与本书合。
<strong>热病者，先身重骨痛，耳聋好瞑，刺足少阳，病甚为五十九刺。</strong>
足少阳脉起目兑眦，络身骨节，入耳中，故热病先身重耳聋好瞑，所以取此脉之输穴者也。有本为足少阴也。
平按：《素问》、《甲乙》“足少阳”作“足少阴”。
<strong>热病先眩，胃热胸胁满，刺足少阴、少阳、太阳之脉，</strong>
足太阳起目内眦，上额交颠入脑；足少阳起目兑眦，下胸循胁里；足少阴从肾上贯肝膈，入肺中，故眩胃热胸胁满，刺此三脉者也。
平按：“胃热”，“胃”《素问》、《甲乙》作“冒”。
<strong>色荣颧，骨热病也，</strong>
赤色荣颧，此之三脉皆生于骨，故此三脉为病，有赤色荣颧者，骨热病也。
平按：《素问》王注谓：“太阳合火，故见色赤。”新校正云：“杨上善云：赤色荣颧者，骨热病也。与王注不同。”
<strong>荣未夭日，今且得汗，待时自已，</strong>
赤色未夭之日，且得汗者，至胜时病自得已也。
平按：“夭”《素问》作“交”；“日”作“曰”，王注云：“曰者，引古经法之端由也。”“令”《素问》、《甲乙》作“今”。新校正云：“《甲乙》、《太素》作荣未夭，下同。”
<strong>与厥阴脉争见者死，期不过三日，其热病气内连肾。</strong>
足太阳，水也。足厥阴，木也。水以生木，木盛水衰，故太阳水色见时，有木争见者，水死。以其热病内连于肾，肾为热伤，其数至三日故死也。
平按：《素问》、《甲乙》“病”下无“气”字；“肾”下有“少阳之脉色也”六字。《素问》王注云：“病或为气，恐字误也。若赤色内连鼻两傍者，是少阳之脉色，非厥阴色。何者？肾部近于鼻也。”新校正云：“详或者欲改肾作鼻，按《甲乙》、《太素》并作肾，杨上善云：太阳，水也。厥阴，木也。水以生木，木盛水衰，故太阳水色见时，有木争见者，水死。以其热病内连于肾，肾为热伤，故死。旧本无‘少阳之脉色也’六字，乃王氏所添，王注非，当从上善之义。”据此则本书足证《素问》王注之失。
<strong>少阳之脉，色荣颊，筋热病也，荣未夭日，今且得汗，待时自已，与少阴脉争见者死。</strong>
足少阳，胆脉也。足少阳部在颊，赤色荣之，即知筋热病也。当荣时且得汗者，至其木时病自已也。少阳为木，少阴为水，少阳脉见之时，少阴争见者，是母胜子，故肝木死也。
平按：“筋”《素问》作“前”，王注云：“颊前，即颧骨下近鼻两傍也。”新校正云：“《太素》、《甲乙》前字作筋，杨上善云：足少阳部在颊，赤色荣之，即知筋热病也。”“死”字下，《素问》有“期不过三日”五字，王注云：“少阴脉来见，亦土败而木贼之。”新校正云：“详或者欲改少阴作厥阴，按《甲乙》、《太素》作少阴，杨上善云：少阳为木，少阴为水，少阳色见之时，少阴争见者，是母胜子，故木死。王作此注亦非。旧本及《甲乙》、《太素》并无‘期不过三日’五字，此是王氏成足此文。”据此则本书之存，足纠正《素问》王注不少也。
<strong>三椎下间主胸中热，</strong>
《明堂》及《九卷》背五脏输，并以第三椎为肺输，第五椎为心输，第七椎为膈输，第九椎为肝输，第十一椎为脾输，第十四椎为肾输，皆两箱取之，当中第三椎以上无疗脏热，故五脏输及候五脏热，并第三椎以下数之。第三椎以上与颊车相当，候色。第三椎下间肺输中间，可以泻热也。
平按：《素问》、《甲乙》“三椎”上有“热病气穴”四字。
<strong>四椎下间主鬲热，五椎下间主肝热，六椎下间主脾热，七椎下间主肾热。</strong>
四椎下间，计次当心，心不受邪，故乘言膈也。次第推①之，下间各主一脏之热，不同《明堂》通取五脏之输者也。
平按：“鬲”《素问》作“鬲中”，《甲乙》作“胃中”。“肾热”下，《素问》、《甲乙》并有“荣在骶也”四字。
①“推”，萧本原作“椎”。今据仁和寺本改。
<strong>荣在项上三椎陷者中，颊下逆椎为大瘦，</strong>
从肺输以上，三椎在项，故曰项上三椎，即大椎上陷者中也。当颊下迎椎，故曰逆椎。逆，迎也。是为颊下。当椎前有色见者，腹有大瘦病者也。
平按：《素问》、《甲乙》无“荣在”二字。《甲乙》“陷”上有“骨”字。《素问》、《甲乙》“逆椎”作“逆颧”；“大瘦”作“大瘕”。
<strong>下牙车为腹满，</strong>
下牙车色见者，腹满病也。
<strong>椎后为胁痛，</strong>
大椎左右箱为椎后，有色见者，胁痛也。
平按：“椎后”《素问》、《甲乙》作“颧后”。
<strong>颊上者鬲上者也。</strong>
颊以上无椎可准，故颊以上有色者，主鬲上也。
五脏痿
平按：此篇自篇首至末，见《素问》卷十二第四十四《痿论篇》，又见《甲乙经》卷十第四。又自“阳明者五脏六腑之海”至“足痿不用”，见本书卷十第二《带脉篇》。
<strong>问曰：五脏使人痿何也？</strong>
痿者，屈弱也。以五脏热，遂使皮肤、脉、筋、肉、骨，缓痿屈弱不用，故名为痿。然五脏之热，使人有痿何如也。
<strong>曰：肺主身之皮毛，心主身之血脉，肝主身之筋膜，脾主身之脂肉，肾主身之骨髓。</strong>
欲明五脏之痿，先言五脏所主也。膜者，人之皮下肉上膜，肉之筋也。
平按：《素问》、《甲乙》“脂肉”作“肌肉”。注“欲明”，袁刻作“欲知”。
<strong>故肺气热叶焦，则皮毛肤弱急薄著，则生痿辟。</strong>
肺热即令肺叶焦干，外令皮毛及肤弱急相著，生于手足痿辟不用也。
平按：《素问》“肺”下无“气”字。“肤”《素问》、《甲乙》作“虚”。《甲乙》“焦”下复有“焦”字；“著”下复有“著”字；“辟”作“躄”，下同。
<strong>心气热，则下脉厥而上，上则下脉虚，虚则生脉痿，枢折挈胫疭而不任地。</strong>
心主血脉，心脏气热，令下血脉厥逆而上。下脉血气上行则下脉虚，故生脉痿，枢折脚胫疭缓不能履地。
平按：《素问》“疭”作“纵”。《甲乙》“挈”作“瘈”；“疭”作“肿”。
<strong>肝气热，则胆泄口苦筋膜干，膜干则急而挛，发为筋痿。</strong>
挛者，筋寒急。有热膜筋干为挛，如筋得火，卷缩为挛，伸为疭，故为筋痿也。
平按：《甲乙》“胆”下有“热”字。《素问》、《甲乙》“筋膜干”三字重；“急”上有“筋”字。
<strong>脾气热，则胃干而渴，肌肉不仁，发为肉痿。</strong>
脾胃相依，故脾热则胃干燥，故肉不仁，发为肉痿也。
<strong>肾气热，则腰脊不举，骨枯而髓减，发为骨痿。</strong>
肾在腰中，所以肾①气热，腰脊不举，骨干，热煎髓减，故发为骨痿也。
①“肾”，萧本误作“腰”。今据仁和寺本改。
<strong>问曰：何以得之？曰：肺者，脏之长也，为心之盖，有所失亡，所求不得，发则肺喝，喝则肺热叶焦，故五脏因肺热叶焦，发为痿辟，此之谓也。</strong>
肺在五脏之上，是心之盖，主气，故为脏之长也。是以心有亡失，求之不得，即伤于肺，肺伤则出气有声，动肺叶焦，五脏因肺叶焦热，遂发为痿辟也。
平按：《甲乙》“失亡”作“亡失”。袁刻“亡”误作“已”。“喝”《素问》、《甲乙》作“鸣”。“故”下，《素问》有“曰”字。《甲乙》无“故五脏因肺热叶焦，此之谓也”十二字。又注“肺在”，袁刻误作“肺上”。
<strong>悲哀太甚，胞络绝，绝则阳气内动，发则心下崩，数溲血，故《本病》曰：大经空虚，发为脉痹，传为脉痿。</strong>
胞络者，心上胞络之脉。心悲哀太甚，则令心上胞络脉绝，手少阳气内动有伤，心下崩损，血循手少阳脉下，尿血，致令脉虚为脉痹，传为脉痿。
平按：《素问》、《甲乙》“胞络绝”三字重；“脉痹”均作“肌痹”。《素问》新校正云：“杨上善云：胞络者，心上胞络之脉。详经注中胞字俱当作包，全本胞作肌。”
<strong>思想无穷，所愿不得者，意淫于外，入房太甚，宗筋施纵，发为筋痿，及为白淫，故下经曰：筋痿者生于使内。</strong>
思想所爱之色，不知穷已，无涯之心，不遂所愿，淫外心深，入房太甚，遂令阴器施纵也。阴为诸筋之宗，故宗筋伤则为筋痿，妇人发为白淫。经曰者，已说之经，引之为证也。使内者，亦入房。
平按：《素问》、《甲乙》“施”作“弛”；“生于使内”作“生于肝使内也”。
<strong>有渐于湿，以水为事，若有所留，居处相湿，肌肉濡渍，痹而不仁，发为肉痿。故下经曰：肉痿者，得之湿地。</strong>
渐，渍也。湿处停居相渍，致肌肉痹而不仁，遂使肉皆痿疭也，名曰肉痿也。
平按：《甲乙》“相湿”作“伤湿”。
<strong>有所远行劳倦，而逢大热而渴，渴则阳明气内代，则热合于肾，肾者水脏也，今水者不胜火，则骨枯而髓虚，故足不任身，发为骨痿，故下经曰：骨痿生于大热也。</strong>
劳倦逢于大热，渴则阳明内代者，阳明主谷，其气热盛，复有外热来加，阳明之脉内即代绝，内外热盛，下合水肾，水不胜火，故骨枯髓竭。骨枯髓竭，故足不任身，发为骨痿。
平按：《素问》、《甲乙》“内代”作“内伐”。《素问》“合于肾”作“舍于肾”。《甲乙》“髓虚”作“髓空”；“发为骨痿”作“热发为骨痿”。
<strong>问曰：何以别之？</strong>
五脏痿有外内，何候知其别异也。
<strong>曰：肺热者，色白而毛败；</strong>
白是肺色。毛，肺之所主也。
<strong>心热者，色赤而络脉溢；</strong>
赤是心色。络脉，心之所主也。络脉胀见为嗌也。
平按：《甲乙》“赤”作“青”。
<strong>肝热者，色苍而爪枯；</strong>
苍，青也。青为肝色。爪，肝所主也。
<strong>脾热，色黄而肉濡动；</strong>
黄为脾色。肉，脾所主也。
平按：《素问》、《甲乙》“濡”作“蠕”。
<strong>肾热者，色黑而齿熇。</strong>
熇，当为槁，色黑齿枯槁也。黑为肾色。齿，肾所主也。故毛败、脉溢、爪枯、肉濡动、齿槁者，即知五脏热痿也。
平按：“熇”《素问》、《甲乙》作“槁”。
<strong>问曰：如夫子言可矣，论言治痿者独取阳明何也？曰：阳明者，五脏六腑之海也，主润宗筋。宗筋者，束骨肉而利机关。冲脉者，经之海也，主渗灌溪谷，与阳明合于宗筋，总宗筋之会，会于气街，而阳明为之长，皆属于带脉而络于督脉，故阳明虚则宗筋纵，带脉不引，故足痿不用。</strong>
阳明胃脉，胃主水谷，流出血气，以资五脏六腑，如海之资，故阳明称海。从于脏腑流出，行二十八脉，皆归冲脉，故称冲脉为经脉之海。是为冲脉，以阳明水谷之气，与带脉、督脉相会，润于宗筋，所以宗筋能管束肉骨而利机关。宗筋者，足太阴、少阴、厥阴三阴筋，及足阳明筋，皆聚阴器，故曰宗筋，故阳明为长。若阳明水谷气虚者，则带脉不能控引于足，故足痿不用也。
平按：《素问》、《甲乙》“束骨肉”，无“肉”字；“经之海”作“经脉之海”，本书《带脉篇》同；“筋阴”作“宗筋阴阳”四字。“气街”《甲乙》作“气冲”。
<strong>黄帝曰：治之奈何？答曰：各补其荥而通其输，调其虚实，和其逆顺，则筋筋脉骨肉，各以其时受日，则病已矣。黄帝曰：善。</strong>
五脏热痿，皆是阴虚，故补五脏阴经之荥。阴荥，水也。阴输是木，少阳也。故热痿通其输也。各以其时者，各以其时受病之日调之皆愈也。
平按：“输”《素问》、《甲乙》作“俞”；“筋脉”上无“则宗”二字；“受日”作“受月”，王冰注云：“时受月，谓受气时月，如肝王甲乙，心王丙丁之类，皆王气法。”不若此注之明显。
疟解
平按：此篇自篇首至末，见《素问》卷十第三十五《疟论篇》，又见《甲乙经》卷七第五，又见《灵枢》卷十二第七十九《岁露论》，又见《巢氏病源》卷十一《疟病诸候》，惟编次稍异。
<strong>黄帝问于岐伯曰：夫疟者，皆生于风，其蓄作有时何也？</strong>
者，有云二日一发名疟，此经但夏伤于暑至秋为病，或云疟，或但云疟，不必日发间日以定也，俱应四时其形有异以为耳。因腠理开发，风入不泄，藏蓄合于四时，而发日之辰又异，其故何也？
平按：“”《素问》、巢氏作“痎”。《素问》新校正云：“按《甲乙经》云：夫疟疾皆生于风，其以日作以时发何也？与此文异。《太素》同今文。”并自“者有云”至“以为耳”，全引杨注，惟注中“俱应四时”作“但应四时”。又注“者下”，袁刻脱“有云”二字。巢氏作“痎疟者，夏伤于暑也，其病秋则寒甚，冬则寒轻，春则恶风，夏则多汗者，然其蓄作有时。”
<strong>岐伯曰：疟之始发，先起于豪毛，伸欠乃作寒栗，寒栗鼓颔，腰脊痛，寒去则外内皆热，头如破，渴欲饮。</strong>
寒疟发状，凡有七别：一起豪毛谓毛立，二为伸欠，三为寒栗，四腰脊痛，五内外热，六头痛甚，七渴饮水。寒疟之状，有斯七别也。
平按：“豪毛”《素问》、《甲乙》作“毫毛”，巢氏作“毫末”。“寒栗”二字俱不重。《素问》、《甲乙》“脊”下有“俱”字。“渴欲饮”《素问》作“渴欲冷饮”，《甲乙》作“渴欲饮水”，巢氏作“头痛而渴欲饮”。
黄帝曰：何气使然？愿闻其道。
请问寒疟发之所以也。
<strong>岐伯曰：阴阳上下交争，虚实更作，阴阳相移也。阳并于阴，则阴实而阳明虚，阳明虚，则寒栗鼓颔，巨阳虚则腰脊头项痛，三阳俱虚，阴气胜，阴气胜则骨寒而痛，寒生于内，故中外皆寒。</strong>
寒气藏于肠胃之外，皮肤之内，舍于营气，至于春时，阴阳交争，更胜更衰，故虚实相移也。三阳俱并于阴，则三阳皆虚，虚为阴乘，故外寒。阴气强盛，盛故内寒。内外俱寒，汤火不能温也。
平按：“腰脊”《素问》、巢氏作“腰背”。
<strong>阳盛则外热，阴虚则内热，外内皆热，则喘而渴欲饮。</strong>
阴极则阳盛，阳盛则外热。阴极则阴虚，阴虚则阳乘，故内热。外内俱热，甚于慄①炭，冰水不能凉，故渴而欲饮也。
平按：“欲饮”《素问》、《甲乙》作“故欲冷饮”。
①“慄”，人卫本注曰：日抄本作“慄”，疑“懷（怀）”之误。
<strong>此得之夏伤于暑，热气盛，藏于皮肤之内，肠胃之外，此营气之所舍也。</strong>
此言其日作所由也。皮肤之内，肠胃之外，脉中营气，是邪之舍也。
平按：“此得之”《素问》、《甲乙》作“此皆得之”。
<strong>此令人汗出空疏，</strong>[平按：“汗出空疏”《素问》无“出”字，新校正云：“全元起本作汗出空疏，《甲乙》、《素问》并同。”]<strong>腠理开，因得秋气，汗出遇风，乃得之以浴，</strong>[平按：“乃得之以浴”《素问》“乃”作“及”，《甲乙》作“得浴”二字。]<strong>水气舍于皮肤之内，与卫气并居。卫气者，昼日行阳，此气得阳而出，得阴而内薄，是以日作。</strong>
邪舍营气之中，令人汗出，开其腠理，因得秋气，复藏皮肤之内，与卫气居。卫昼行于阳，夜行于阴，邪气与卫俱行，以②日日而作也。
平按：“昼日行阳”《素问》作“昼日行于阳，夜行于阴”，《甲乙》同，惟“昼”下无“日”字。“而出”《素问》、《甲乙》作“而外出”。“是以”上，《素问》、《甲乙》有“内外相薄”四字。
②“以”，人卫本注曰：此前疑脱“是”字。
<strong>黄帝曰：其间日而作何也？岐伯曰：其气之舍泻，内薄于阴，阳气独发，阴邪内著，阴与阳争不得出，是以间日而作。</strong>
其邪气因卫入内，内薄于阴，共阳交争，不得日日与卫外出之阳，故间日而作也。
平按：“泻”《素问》、《甲乙》作“深”。注“入内”下，原重“内”字，袁刻脱。“交争”下，
袁刻有“不得出”三字。
<strong>黄帝曰：善。其作日晏与其日蚤，何气使然？岐伯曰：邪气客于风府，循而下，卫气一日一夜大会于风府，其明日，日下一节，故其作也晏，此先客于脊背也，每至于风府则腠理开，开则邪入，邪入则病作，以此日作稍益晏者也。其出于风府，日下一椎，二十一日下至骶骨，</strong>
因卫气从风府日下，故作也晏晚也。骶，丁礼反，尾穷骨也。
平按：《素问》、《甲乙》“”作“膂”；“一椎”均作“一节”。“二十一日”《素问》作“二十五日”。
<strong>二十二日入于脊内，注于伏之脉，其气上行九日，出于缺盆之中，其气日高，故日益早。</strong>
邪与卫气下二十一椎，日日作晚，至二十二日，邪与卫气注于督脉上行，气上高行，故其作也早。
平按：“二十二日”《素问》作“二十六日”；“注之脉”作“注于伏膂之脉”。《甲乙》、巢氏“伏膂”作“伏冲”。《素问》新校正云：“全元起本二十五日作二十一日，二十六日作二十二日，《甲乙》、《太素》并同。”
<strong>其内薄于五脏，横连募原也，其道远，其气深，其行迟，不能与卫气俱行偕出，故间日乃作。</strong>
偕，俱也。膜原，五脏皆有膜原。其邪气内著五脏之中，横连五脏膜原之输，不能与卫气日夜俱行阴阳，隔日一至，故间日作也。
平按：“膜原”《素问》、《甲乙》作“募原”，《素问》新校正云：“全元起本募作膜。《太素》、巢元方并同，《举痛论》亦作膜原。”又《甲乙》“卫气”作“营气”。《素问》“偕出”作“皆出”。
<strong>黄帝曰：夫子言卫气每至于风府，腠理乃发，发则邪入，邪入则病作。今卫气日下一节，其气之发也不当风府，其日作奈何？</strong>
项发际上风府之空，卫气之行，日日而至。若下二十一节，覆上方会风府，日作则不相当，通之奈何也？
平按：注“若下二十一节”，袁刻作“若其下一节”。
<strong>岐伯曰：风无常府，卫气之所发也，必开其腠理，气之所合，即其府高已。黄帝曰：善哉。</strong>
无常府者，言卫气发于腠理，邪气舍之，即高同风府，不必常以项发际上以为府也。故卫气发腠理，邪舍之处，其病日作也。
平按：《素问》“岐伯曰”下有“此邪气客于头项循膂而下者也，故虚实不同，邪中异所，则不得当其风府也。故邪中于头项者，气至头项而病；中于背者，气至背而病；中于腰脊者，气至腰脊而病；中于手足者，气至手足而病。卫气之所在，与邪气相合，则病作。故”八十八字。新校正云：“全元起本及《甲乙》、《太素》自‘此邪客于头项’至‘下则病作故’八十八字并无。”“气之所舍，即其府高已”《素问》作“邪气之所合，则其府也”，新校正云：“《甲乙》、巢元方‘则其府也’作‘其病作’。”
<strong>黄帝曰：夫风之与疟也，相似同类，而风独常在，而疟得有休者，何也？</strong>
因腠理开，风入脏内，至时而发，名之为疟。然则风之与疟，异名同类，其疟日有休时，风府常在未愈，其意何也？
平按：“有休者”《素问》、《甲乙》作“有时而休者”。
<strong>岐伯曰：经留其处，卫气相顺，经络沉以内薄，故卫留乃作。</strong>
经络停留之处，卫气过之，经脉与卫气相顺，故经脉内薄停处，卫气亦留，卫气与风留处发动为疟，所以其风常在，疟有休作也。
平按：“经留其处”《素问》作“风气留其处”，《甲乙》作“风气常留其处”。“卫气相顺”《素问》、《甲乙》作“故常在。疟气随”六字。“沉以内薄”《甲乙》作“次而内传”。“故卫留乃作”《素问》、《甲乙》作“故卫气应乃作”。袁刻“留”作“气”。
三疟
平按：此篇自篇首至末，见《素问》卷十第三十五《疟论篇》，与上篇相接，又见《甲乙经》卷七第五，又见《巢氏病源》卷十一《疟病诸候》，惟编次先后略异。
<strong>黄帝曰：疟先寒后热何也？岐伯曰：夏伤于大暑，汗大出，腠理开发，因遇夏凄沧之小寒，寒迫之，</strong>[平按：“小寒迫之”《素问》作“水寒”二字，新校正云：“《甲乙》、《太素》‘水寒’作‘小寒迫之’。”据此，则本书下“寒”字疑衍。]<strong>藏于腠理皮肤之中，秋伤于风，病盛矣。夫寒者阴气也，风者阳气也，先伤于寒而后伤于风，故先寒而后热。</strong>
夏遇小寒，藏于腠理皮肤之中，至秋复伤于风。先遇于寒，故先寒也。后伤于风，故后热。此为寒疟也。
平按：“病盛矣”《素问》、《甲乙》作“则病成矣”。“后热”下，《素问》、《甲乙》有“病以时作，名曰寒疟”八字。
<strong>黄帝曰：先热而后寒者何也？岐伯曰：此先伤于风，而后伤于寒，故先热而后寒，亦以时作，名曰温疟。其但热而不寒，阴气绝，阳气独发，则少气烦悗，手足热而欲欧，名曰瘅疟。</strong>
此二种疟，略示所由，广解在下。
平按：《素问》、《甲乙》“绝”上有“先”字；“欧”作“呕”。《素问》“烦悗”作“烦冤”。
<strong>黄帝曰：夫经言有余者泻之，不足者补之。今热为有余，寒为不足。夫疟之寒也，汤火不能温也，及其热也，冰水不能寒也，此皆有余不足之类也。当是时，良工不能止也，必须其时自衰，</strong>[平按：《素问》作“必须其自衰”，《甲乙》作“必待其自衰”。]<strong>乃刺之，其故何也？愿闻其说。岐伯曰：经言无刺熇熇之气，无刺浑浑之脉，无刺漉漉之汗，故其为病逆不可治。</strong>
此言病发盛时，不可取也。
平按：“熇熇之气”，“气”字《素问》、《甲乙》作“热”，新校正云：“全元起本及《太素》热作气。”
<strong>夫疟之始发也，阳气并于阴，当是之时，阳虚而阴盛，外无气，故先寒栗。阴气逆极，则复出之阳，阳与阴复并于外，则阴虚而阳实，故热而渴。夫疟气者，并于阳而阳胜，并于阴则阴胜，阴胜则寒，阳胜则热。疟，风寒气也，不常，病极则复至。</strong>[平按：“疟，风寒气也，不常，病极则复至”《素问》作“疟者，风寒之气不常也，病极则复。”王注云：“复，谓复旧也。言其气发至极，还复如旧。”“至”字连下文“病之发也”作句。新校正云：“《甲乙》作‘疟者，寒风之暴气不常，病极则复至。’全元起本及《太素》作‘疟，风寒气也，不常，病极则复至。’”“至”字连上句，与王氏之意异。]<strong>病之发也如火热，风雨不可当也。故经言曰：方其盛时，勿敢必毁，因其衰也，事必大昌。此之谓也。</strong>
此言取其衰时有益者也。
平按：《素问》、《甲乙》“热”字，上有“之”字，下有“如”字；“盛时”下无“勿敢”二字。新校正云：“《太素》作勿敢必毁。”与此同。
<strong>夫疟之未发也，阴未并阳，阳未并阴，因而调之，真气得安，邪气乃已，故工不能治其已发，为其气逆也。</strong>
此言取其未病之病，未盛之时也。
平按：《素问》、《甲乙》“邪气乃已”作“邪气乃亡”，别本亦作“亡”。
<strong>黄帝曰：善。工之奈何？早晏何如？</strong>
晏，晚也。疗疟之要，取之早晚何如也？
平按：《素问》“工”作“攻”。
<strong>岐伯曰：疟之且发，阴阳之且移也，必从四末始，阳以伤，阴从之，故先其时，坚束其处，令邪气不得入，阴气不得出，后见之在孙络，盛坚而血者皆取之，此直往而取，未得并者也。</strong>
此言疗之在早，不在于晚也。夫疟之作也，必内阴外阳，相入相并相移乃作。四肢为阳，脏腑为阴。疟之将作，阳从四肢而入，阴从脏腑而出，二气交争，阴胜为寒，阳胜为热。疗之二气未并之前，以绳坚束四肢病所来处，使二气不得相通，必邪见孙络，皆刺去血，此为要道也。阳以伤者，阳虚也。阴从之者，阴并也。
平按：《素问》、《甲乙》“阳以伤”，“以”作“已”；“后见之”作“审候见之”。“直往”《素问》作“真往”，新校正云：“真往，《甲乙》作其往，《太素》作直往。”
<strong>黄帝曰：病不发，其应何如？</strong>
疟病有休有作，其应何气也？
平按：《素问》、《甲乙》“病”作“疟”。
<strong>岐伯曰：疟气者，必更盛更虚，随气所在。病在阳则热，脉躁；在阴则寒，脉静；极则阴阳俱衰，卫气相离，则病得休；卫气集，则复病。</strong>
疟气不与卫气聚，故得休止。若疟气居卫，与卫气聚者，则其病复作。故病不发者，不与阴阳相并故也。
平按：“随气所在”《素问》作“当气之所在也”。
<strong>黄帝曰：时有间二日或至数日发，或渴或不渴，其故何也？</strong>
夫疟之作，迟数不同。或不间日，谓一日一发也。或有间日，隔日而发也。或间二日，三日一发也。或至数日一发，四日以去有一发也。诸间二日以去温疟，人多不识，不以为疟，宜审察之，以行补泻也。
<strong>岐伯曰：其间日者，邪气与卫气客于六腑，而时相失，不能相得，故休数日乃作。</strong>
疟气卫气俱行，行至六腑，谷气有时盛衰，致令二气相失，数日乃得一集，集时即发，故至数日乃作也。
平按：“而时相失”《素问》作“而有时相失”，《甲乙》作“而相失”。
<strong>疟者，阴阳更胜，或甚或不甚，或渴或不渴。</strong>
阴盛寒甚不渴，阳胜热甚故渴也。
平按：“或渴”上，《素问》、《甲乙》有“故”字。
<strong>黄帝曰：论言夏伤于暑，秋必疟，今疟不必应何也？</strong>
夏伤于暑，秋必疟。今疟之发，不必要在秋时，四时皆发，其故何也？
平按：《甲乙》无“论言”二字。“疟”《素问》作“病疟”，新校正云：“按《生气通天论》并《阴阳应象大论》俱作痎疟。”注“不必要在秋时”，“要”字袁刻作“应”，亦通。
<strong>岐伯曰：此应四时者也。其病异形者，反四时者也。</strong>
或夏伤于暑，或冬伤于寒，以为疟者，至其发时，皆应四时，但病形异也。
<strong>其俱以秋病者寒甚，以冬病者寒不甚，以春病者风，以夏病者多汗。</strong>
，于路反，畏也。言同伤寒暑，俱以四时为疟也。秋三月时，阴气得胜，故热少寒甚也。冬三月时，阳生阴衰，故热多寒少也。春三月时风甚，故恶风也。夏三月时温热甚，故多汗也。
平按：《素问》、《甲乙》无“俱”字；“”均作“恶”。
<strong>黄帝曰：夫温疟与寒疟各安舍？舍何脏？</strong>
问寒温二疟所居之脏也。
平按：《素问》“夫”下有“病”字；“各安舍？舍何脏”作“而皆安舍？舍于何脏”，《甲乙》作“其在何脏？”
<strong>岐伯曰：温疟者，得之冬中风，寒气藏于骨髓之中，</strong>[平按：“寒”下，《甲乙》、巢氏重“寒”字。]<strong>至春则阳气大发，邪气不能出，因遇大暑，脑髓铄，脉肉销泽，</strong>[平按：“邪气不得出”《甲乙》作“不能出”，《素问》作“不能自出”。“脉肉销泽”《素问》、《甲乙》作“肌肉消”；巢氏作“脉肉消释”。]<strong>腠理发泄，因有所用力，邪气与汗偕出，</strong>[平按：“因”《素问》、《甲乙》作“或”；“偕”作“皆”。]<strong>此病藏于肾，其气先从内出之于外，如是则阴虚而阳盛，则病矣，衰则气复反入，入则阳虚，阳虚则寒矣，故先热而后寒，名曰温疟。</strong>
此言温疟所舍之脏，谓冬三月时，因腠理开，得大寒气深入，至于骨髓，藏于肾中，至春阳气虽发，亦不能出，以内销于脑髓，销泽脉肉，发泄腠理，有因用力汗出，其寒气从内与汗俱出，是则阴虚，阴虚阳乘，内盛为热，故先热也；热极复衰，反入于内，外阳复虚，阳虚阴乘为寒，所以后寒，故曰温疟也。
平按：“则病矣”《素问》作“阳盛则热矣”，《甲乙》作“阳盛则热衰矣”。又注“阳虚阴乘”，别本无“阳虚”二字。
<strong>黄帝曰：瘅疟者何如？岐伯曰：瘅疟者，肺之素有热盛于身，厥逆上，中气实而不外泄，因有所用力，腠理开，风寒舍于皮肤之内，分肉之间而发，发则阳气盛，阳气盛而不衰，则病矣。</strong>
瘅，热也。素，先也。人之肺中，先有热气，发于内热，内热盛而不衰，以成瘅疟之病也。
平按：“肺之素有热”《素问》、《甲乙》无“之”字，巢氏“素”作“系”。“厥逆
上冲”，巢氏作“上下”。
<strong>其气不反之阴，故但热不寒，寒气内藏于心，而外舍分肉之间，令人销铄脱肉，故命曰瘅疟。黄帝曰：善哉。</strong>
为寒气所发热气，不反之阴，故但热不寒。神引寒气藏心，而舍分肉之间，故能销铄脱肉，令人瘦瘠①。然则，无寒独热，故曰瘅疟也。
平按：“不反之阴”《素问》作“不及于阴”，新校正云：“全元起本及《太素》作不反之阴，巢元方作不及之阴。”“寒气”，“寒”字《素问》、《甲乙》不重。“销铄”《素问》作“消烁”，《甲乙》作“消铄”，巢氏同。
①“瘠”，萧本误作“脊”。今据仁和寺本改
十二疟
平按：此篇自“足太阳疟”至末，见《素问》卷十第三十六《刺疟篇》。篇首“疟而不渴”至“为五十九刺”，《素问•刺疟篇》编次在后。又自篇首至末，见《甲乙经》卷七第五，又见《巢氏病源》卷十一《疟病诸候》，惟编次小异。
<strong>黄帝曰：疟而不渴，间日而作，奈何？岐伯曰：疟而不渴，间日而作，刺足太阳；渴而间日作，刺足少阳。温疟者，汗不出，为五十九刺。</strong>
足太阳在阴主水，故不渴间日发也。足少阳在阳，故渴而间日作也。此二皆寒疟也。温疟，伤寒所为，故汗不出，以五十九刺也。
平按：自“黄帝曰：疟而不渴”至“岐伯曰”，《素问》、《甲乙》无此十六字。“刺足太阳”，《甲乙经》云：“《九卷》曰取足阳明，《素问》刺太阴。”今本《素问》作“刺足太阳”，新校正云：“《九卷》云：刺足阳明。《太素》同。”“刺足少阳”，《甲乙经》云：“《九卷》曰取手少阳，《素问》刺足少阳。”今本《素问》作“刺足少阳”，新校正云：“《九卷》云：刺手少阳。《太素》同。”据新校正所引，则《太素》与《九卷》同，与《素问》异。今本书云“刺足太阳”、“刺足少阳”，与《九卷》异，与《素问》同。又检今本《灵枢•杂病篇》云：“疟不渴，间日而作，取足阳明；渴而日作，取手阳明。”再检本书卷三十《刺疟节度篇》，与《灵枢》同，与《甲乙》、《素问》新校正所引不尽同，与本篇所云“刺足②太阳”、“刺足少阳”亦异。细玩杨注本篇云：“此二皆寒疟”，《刺疟节度篇》云：“取所主输”，故不尽同也。
②“足”字，萧本脱。今据经文补。
<strong>足太阳疟，令人腰痛头重，寒从背起，先寒后热渴，渴止汗出，难已，日刺郄中出血。</strong>
足太阳脉从头下背下腰，邪客之，故寒从背起。《明堂》足太阳合委中，疗经疟，状与此同也。
平按：“渴，渴止汗出”《素问》作“熇熇暍暍然，热止汗出”，新校正云：“全元起本、《甲乙经》、《太素》、巢元方并作先寒后热渴，渴止汗出。”与本书合。“日刺郄中”，《素问》、巢氏无“日”字，《甲乙》作“间日作，刺腘中”。
<strong>足少阳疟，令人身体解，寒不甚，热不甚，恶见人，见人心惕惕然，热多汗，汗出甚，刺足少阳。</strong>
足少阳脉羁终身之肢节，故此脉病身体解。足少阳与厥阴合，故寒热俱不甚，恶见
<strong>人也。若热多，即汗出甚也，可取足少阳风池、丘虚等穴也。</strong>
<strong>平按：</strong>“解”，巢氏作“解倦”。《甲乙》无“热不甚”三字。“汗”字，《素问》、《甲乙》、巢氏均不重，疑衍。
<strong>足阳明疟，令人先寒，洒淅洒淅，寒甚久乃热，热去汗出，喜见日月光火气乃快然，刺阳明跗上。</strong>
足阳明两阳合明，故汗出，喜见日月光明，见之快心也。足跗上，足阳明脉行也。
平按：“洒”，巢氏作“灑”；“日”下无“月”字。《素问》“刺”下有“足”字。《甲乙》“跗上”下，有“及调冲阳”四字。巢氏作“刺足阳明脚肤上”。
<strong>足太阴疟，令人不乐，好太息，不嗜食，多寒热汗出，病至则善欧，欧已乃衰，即取之。</strong>
足太阴脉从胃别上膈，注心中，故疟令人不乐，好太息也。脾胃主食，故脾脉病不嗜食。其脉入腹属脾络胃，上膈侠咽，故病将极喜欧。欧已乃衰时，即宜取之也。
平按：《甲乙》“多寒热”作“多寒少热”。“欧”《素问》、《甲乙》、巢氏并作“呕”。“取之”下，《甲乙》有“足太阴”三字。
<strong>足少阴疟，令人吐欧，甚多寒热，热多寒少，欲闭户而处，其病难已。</strong>
足少阴脉贯肝膈入肺中，从肺出络心，注胸中，故足少阴疟令人吐欧，甚则寒热俱多于余经疟。其足少阴为阳乘之，故热多寒少。以其肾阴脉伤，故欲闭户而处，病难已也。
平按：“令人吐呕”①《甲乙》作“呕吐甚，多寒少热”，巢氏作“久寒热”。“难已”下，《甲乙》有“取太溪”三字。
①“令人吐呕”四字，萧本原无。今据文义加。
<strong>足厥阴疟，令人腰痛，少腹满，小便不利，如癃状，非癃已，数小便，意恐惧，气不足，腹中邑邑，刺足厥阴。</strong>
足厥阴脉环阴器，抵少腹，故腰痛少腹满小便不利如癃。癃，淋也，小便不利如淋也。其脉属肝络胆，胆为足厥阴腑，故胆伤，恐惧气不足，肠中邑邑也。可刺足厥阴五输、中封等穴也。
平按：“非癃已”《素问》、《甲乙》作“非癃也”，巢氏作“非癃状也”。“数小便意”《素问》作“数便意”，新校正云：“《甲乙》数便意三字，作数噫二字。”“邑邑”，《素问》、《甲乙》、巢氏并作“悒悒”。
<strong>肺疟者，令人心寒，寒甚热间，喜喜惊如有见者，刺手太阴、阳明。</strong>
以上言经病为疟，以下言脏病疟。肺以逼心，故肺病心寒喜惊，妄有所见。宜取肺之脏腑表里之脉也。
平按：“喜惊如有见者”《素问》、《甲乙》作“善惊如有所见者”，巢氏作“如是有见者”。
<strong>心疟者，令人烦心，甚欲得清水及寒多，寒不甚，热甚，刺手少阴。</strong>
心中烦热，故欲得冷水及欲得寒。以其是阳，得寒发热，故使得寒多也，其寒不甚，其热甚也。心经手少阴受病，遂令心烦，非心受病。人心有神，不可多受邪气，非脉不受邪也，故令烦心。疗在手少阴少海之穴也。
平按：“及寒多，寒不甚，热甚”《素问》作“反寒多，不甚热”六字，新校正云：“《太素》云：欲得清水及寒多，寒不甚，热甚。”与此同。《甲乙》作“寒多，不甚热”，巢氏作“乃寒多，寒不甚热”。
<strong>肝疟，令人色仓仓然，太息，其状若死者，刺足厥阴见血。</strong>
肝疟病甚则正色见，故仓仓然也。仓，青也。病甚气奔，故太息出之。可取肝之经络，见血得愈也。
平按：“仓仓”《素问》、《甲乙》、巢氏均作“苍苍”。《甲乙》无“太息”二字。
<strong>脾疟，令人疾寒，腹中痛，热则肠中鸣，已汗出，刺足太阴。</strong>
脾脉足太阴脉属脾络胃连肠，以谷气盛，故寒疾腹痛肠鸣。可取脾之经脉大都、公孙、商邱等穴也。
平按：《素问》无“疾”字，《甲乙》作“病”字。
<strong>肾疟，令人洒洒，腰脊痛宛转，大便难，目询询然，手足寒，刺足太阳、少阴。</strong>
询，请也，谓有询请，举目求之。询询，举目视专也。洒，音洗，谓恶寒也。肾脉贯脊属肾络膀胱，故腰脊痛宛转，大便难也。其脉从肾上贯肝膈，肝脉入目，故询询然。又或为眩，肾腑膀胱足太阳脉起目内眦，故令目眩也。足少阴、太阳上连手之少阴、太阳，故手足寒也。取此肾之脏腑二脉也。
平按：“洒洒”下，《素问》有“然”字，《甲乙》作“凄凄然”。“目询询然”《素问》、《甲乙》作“目眴眴然”，巢氏作“目眩眴眴然”。
<strong>胃疟，令人疸病也，喜饥而不能食，食而支满腹大，刺足阳明、太阴横脉出血。</strong>
疸，音旦，内热病也。胃受饮食，饮食非理，致有寒热，故胃有疟也。胃脉足阳明属胃络脾，故胃中热，喜饥不能食，腹满也。足阳明大络，即大横脉也。
平按：“疸病”《素问》、《甲乙》、巢氏均作“且病”，新校正云：“《太素》且病作疸病。”《素问》“喜”作“善”，《甲乙》作“寒善”。
<strong>疟以发，身方热，刺跗上动脉，开其空立寒。</strong>
以前诸疟中，温疟将欲热时，可刺足跗上动脉。动脉即冲脉，为五脏六腑之海，故刺之以疗十二疟也。开空者，摇大其穴，热去立寒也。或寒衰方热也。
平按：“空”下，《素问》有“出其血”三字，《甲乙》有“出血”二字。
<strong>疟方欲寒，刺手阳明、太阴，足阳明、太阴。</strong>
以前诸疟之中，寒疟可刺手足阳明、太阴。手阳明脉商阳、三间、合谷、阳溪、偏历、温溜、五里等，足阳明神庭、开明、天枢、解溪、冲阳、陷谷、厉兑等，手太阴列缺、太泉、少商，足太阴大都、公孙、商丘等穴。或热衰方寒也。
平按：“诸疟”上，《素问》有“疟脉满大”至“则失时也”八十九字，本书在第三十卷《刺疟节度篇》，新校正云：“详自疟脉满大至则失时也，全元起本在第四卷中，王氏移续于此。”本书无此八十九字，则《素问》为王氏所移益信。
<strong>诸疟而脉不见者，刺十指间见血，血去必已，先视身之热赤如小豆者尽取之。</strong>
十二种疟各有络脉见者，依刺去之。若络不见，足阴阳脉，刺足十指间，手阴阳脉不见，刺手十指间，皆出血必已。又诸疟将衰，身上有如赤小豆结起者，皆刺去之也。
平按：《甲乙》“而脉不见”，“而”作“如”。“赤”上，《素问》、《甲乙》无“热”字。
<strong>十二疟者，其发各不同时，察其病形，以知其何脉之病也。先其病发时如食顷而刺之，</strong>
此言通疗十二种疟，并于疟未发先一食之顷，刺之必已。
<strong>一刺则衰，二刺则知，三刺则已；</strong>
一刺病衰，病人未觉有愈；二刺知愈，其病未尽；三刺病气都尽也。
<strong>不已，刺舌下两脉出血；不已，刺郄①中盛经出血；有刺项以下侠脊者，必已。舌下两脉者，廉泉也。</strong>
如前刺之不已，可变法刺，凡有三刺：一刺舌下足少阴脉、任脉廉泉之穴；二刺腘内委中，检无郗中，或可刺于腘内郗穴委中之中，足太阳盛经出血；三刺项下侠脊足太阳大杼、譩譆等穴。
平按：《素问》、《甲乙》“有刺项以下”作“又刺项已下”。注“腘内郗穴”，“内”字袁刻作“中”。
①“郄”，萧本原作“郗”。今据仁和寺本改。
<strong>刺疟者，必先问其病之所先发者，先刺之。</strong>
先问者，问其疟发之先，欲疗其始，问而知之也。
平按：“必先问”，“先”字袁刻脱。
<strong>头先痛及重，先刺头上，</strong>
先取督脉神庭、上星、囟会、百会等穴。
<strong>及两颌两眉间出血。</strong>
两颌眉间取络出血。
平按：“两颌”《素问》、《甲乙》均作“两额”。
<strong>先项背痛者，先刺之。</strong>
先起项及背者，先刺项及背疗疟之处也。
<strong>先腰脊痛者，刺郄②中出血。</strong>
刺委中之郄也。
②“郄”，萧本原作“郗”。今据仁和寺本改。
<strong>先手臂痛者，先刺阴阳十指间。</strong>
手表里阴阳之脉，十指之间也。
平按：《素问》、《甲乙》“阴阳十指间”作“手少阴、阳明十指间”，新校正云：“别本作手阴阳，全本亦作手阴阳。”
<strong>先足胻痠痛者，先刺足阳明十指间出血。</strong>
足阳明为三阳之长，故刺足十指间出血，皆称足阳明也。
平按：《素问》、《甲乙》“胻”作“胫”。
<strong>风疟之发，则汗出恶风，刺三阳经背输之血。</strong>
此风疟状也。风疟候手足三阳经之背输，有疟于穴处取之。
平按：“之发”《素问》作“疟发”。《甲乙》“三阳”上有“足”字。
<strong>胻痠痛甚，按之不可，名曰胕髓，以鑱，鑱绝骨出其血，立已。身体小痛，刺之诸阴之井，毋出血，间日一刺。</strong>
人足胻痠痛，按之不可，名曰胕髓之病。可以鑱，鑱出血也。五脏诸阴之井起于木，宜取勿出血也。有本“髓”为“体”。
平按：“胕髓”下，《素问》有“病”字，《甲乙》作“肘髓病”。“以鑱，鑱绝骨”《素问》、《甲乙》作“以鑱针针绝骨”。《素问》“刺之”，“之”字作“至阴”二字。
卷第二十六寒热
寒热厥
平按：此篇自篇首至末，见《素问》卷十二第四十五《厥论篇》，又见《甲乙经》卷七第三，又见《巢氏病源》卷十二《冷热病诸候•寒热厥候篇》，惟编次前后略异。
<strong>黄帝问于岐伯曰：厥之寒热者何也？</strong>
夫厥者，气动逆也。气之失迎，有寒有热，故曰厥寒热也。九月反，逆气。
平按：注“气之失迎”，袁刻“之”作“动”。
<strong>岐伯曰：阳气衰于下，则为寒厥；阴气衰于下，则为热厥。</strong>
下，谓足也。足之阳气虚也，阴气乘之足冷，名曰寒厥。足之阴气虚也，阳气乘之足热，名曰热厥也。
<strong>黄帝曰：热厥之为热也，必起足下何也？</strong>
寒热逆之气，生于足下，令足下热，不生足上何也？
<strong>岐伯曰：阳起于五指之表，集于足下而热于足心，故阳胜则足下热。</strong>
五指表者，阳也。足心者，阴也。阳生于表，以温足下。今足下阴虚阳胜，故足下热，名曰热厥也。
平按：“阳起于五指之表”《素问》作“阳气起于足五指之表”，新校正云：“《甲乙》‘阳气起于足’作‘走于足’，‘起’当作‘走’。”今本《甲乙》仍作“起”。按：足之三阳，从头走足，自以“走”字为允。又《素问》、《甲乙》“表”下有“阴脉者”三字；“而热”，“热”字作“聚”，巢氏亦作“聚”。注“表者”，“者”字袁刻脱。“今足下”，“今”字袁刻作“令”。
<strong>黄帝曰：寒厥之为寒也，必从五指始，上于膝下何也？岐伯曰：阴气起于五指之里，集于膝下而聚于膝上，故阴气胜则从五指至膝上寒，其寒也，不从外，皆从内寒。黄帝曰：善。</strong>
五指里，阴也。膝下至于膝上，阳也。今阳虚阴胜之，故膝上下冷也。膝上下冷，不从外来，皆从五指之里，寒气上乘冷也。
平按：“必从”，“必”字袁刻脱。“始，上于膝下”《素问》、《甲乙》作“而上于膝者”。又《素问》“皆从内寒”，“寒”作“也”，《甲乙》无“寒”字，巢氏作“皆从内寒”，与本书同。
<strong>黄帝曰：寒厥何失而然？</strong>
厥，失也。寒失之气，何所失逆，致令手足冷也？
<strong>岐伯曰：前阴者，宗筋之所聚也，太阴、阳明之所合也。春夏则阳气多而阴气衰，秋冬则阴气盛而阳气衰。</strong>
大便处为后阴，阴器为前阴也。宗，总也。人身大筋总聚以为前阴也。手太阴脉络大肠，循胃口，足太阴脉络胃，手阳明脉属大肠，足阳明脉属胃，手足阴阳之脉，皆主水谷，共以水谷之气资于诸筋，故令足太阴、足少阴、足厥阴、足阳明等诸脉聚于阴器，以为宗筋，故宗筋太阴、阳明之所合也。春夏为阳，故人足阳明春夏气盛；秋冬为阴，故人足太阴秋冬气盛也。
平按：“前阴者，宗筋之所聚”《甲乙》作“厥阴者，众筋之所聚”，《素问》新校正云：“《甲乙》作‘厥阴者众筋之所聚’。全元起云：‘前阴者，厥阴也。’与王注异，亦自一说。”巢氏“阴”上无“前”字。“阳气多”，“多”字原钞不全，《素问》、《甲乙》、巢氏均作“多”，袁刻作“盛”。“阴气衰”，“衰”字《素问》、《甲乙》均作“少”。
<strong>此人者质壮，以秋冬夺于所用，下气上争，未能复，精气溢下，邪气且从之而上，气居于中，阳气衰，不能渗营其经络，故阳气日损，阴气独在，故手足为之寒。</strong>
此人，谓是寒厥手足冷人也。其人形体壮盛，从其所欲，于秋冬阳气衰时，入房太甚有伤，故曰夺于所用。因夺所用，则阳气上虚，阴气上争，未能和复，精气溢泄益虚，寒
邪之气因虚上乘，以居其中，以寒居中，阳气衰虚。夫阳气者，卫气也。卫气行于脉外，渗灌经络以营于身，以寒邪居上，卫气日损，阴气独用，故手足冷，名曰寒厥也。
平按：“未能复”《素问》作“不能复”。“且从之而上”《素问》、巢氏“且”作“因”，《甲乙》作“从而上之”。“气居于中”《甲乙》作“所中”二字。
<strong>黄帝曰：热厥何如？岐伯曰：酒入于胃，则络脉满而经脉虚，脾主为胃行其津液者也，阴气虚则阳气入，阳气入则胃不和，胃不和则精气竭，精气竭则不营其四肢。</strong>
酒为热液，故人之醉，酒先入并络脉之中，故经脉虚也。脾本为胃行于津液，以灌四脏。今酒及食先满络中则脾脏阴虚，脾脏阴虚则脾经虚，脾经既虚则阳气乘之，阳气聚脾中则谷精气竭，谷精气竭则不营四肢，阳邪独用，故手足热也。
<strong>此人必数醉若饱已入房，气聚于脾中未得散，酒气与谷气相搏，热于中，故热遍于身，故内热溺赤。夫酒气盛而慓悍，肾气有衰，阳气独胜，故手足为之热。</strong>
此具言得病所由。此人，谓手足热厥之人，数经醉酒及饱食，酒谷未消入房，气聚于脾脏，二气相搏，内热于中，外遍于身，内外皆热，肾阴内衰，阳气外胜，手足皆热，名曰热厥也。
平按：“此人必数醉”，袁刻脱“必”字。《素问》、《甲乙》“饱已”作“饱以”；“未得散”作“不得散”；“相搏”作“相薄”，巢氏作“相并”。“热于中”《素问》作“热盛于中”，《甲乙》无此三字，巢氏作“热起于内”。“故内热溺赤”《素问》、《甲乙》作“内热而溺赤”，巢氏“溺”作“尿”。“有衰”《甲乙》作“日衰”，《素问》、巢氏并作“有衰”，袁刻作“日”。
<strong>黄帝问曰：厥，或令人腹满，或令人暴不知人，或至半日远至一日乃知人者，何也？</strong>
令人腹满及不知人，以为失逆称为厥者，请闻所以。
<strong>岐伯曰：阴气盛于上则下虚，下虚则腹胀满；</strong>
上，谓心腹也。下，谓足下也。上阳非无有阴，下阴非无有阳，气之常也。今阴气并盛于上，下虚故腹满也。
平按：《甲乙》无“胀”字。巢氏“阴气”上有“此由”二字，无“则下虚”至下节“阳气盛于上”十四字。
<strong>阳气盛于上，则下气重上而邪气逆，逆则阳气乱，乱则不知人。黄帝曰：善。</strong>
心腹为阳，下之阳气重上心腹，是为邪气逆乱，故不知人也。
平按：“阳气盛于上”《甲乙》作“腹满”二字，注云：“《素问》作阳气盛于上。”《素问》新校正云：“当从《甲乙》之说。何以言之？别按《甲乙》云：阳脉下坠，阴脉上争，发尸厥。焉有阴气盛于上而又言阳气盛于上。又按张仲景云：少阴脉不至，肾气微，少精血，夺气促迫，上入胸膈，宗气反聚，血结心下，阳气退下，热归阴股，与阴相动，令身不仁，此为尸厥。仲景言阳气退下，则是阳气不得盛于上，故知当从《甲乙》也。”本书与《素问》同，与《甲乙》、巢氏异，姑存以俟考。
经脉厥
平按：此篇自篇首至“嗌肿痓治主病者”，见《素问》卷十二第四十五《厥论篇》，自“巨阳之厥”至“以经取之”，又见《甲乙经》卷七第三。自“足太阴脉厥逆”至“嗌肿痓治主病者”，又见《甲乙经》卷四第一中篇。自“肾肝并沉”至末，见《素问》卷十三第四十八《大奇论篇》，又见《甲乙经》卷四第一下篇，又见本书卷十五《五脏脉诊篇》。又自“巨阳之厥”至“肿胫内热”，见《巢氏病源》卷十二《冷热病诸候•寒热厥候篇》。
<strong>黄帝曰：愿闻六经脉之使厥状病能。</strong>
请闻手足三阴三阳气动失逆为厥之状。能者，厥能为病。
平按：《素问》“厥”上无“使”字。注“之状”，“之”字袁刻作“人”。
<strong>岐伯曰：巨阳之厥，踵首头重，足不能行，发为眴仆。</strong>
巨阳，太阳也。踵，足也。首，头也。足太阳脉从头至足，故太阳气之失逆，头足皆重。以其重，故不能行也。手足太阳皆入于目，故目为眴仆。眴，胡遍反，目摇也。
平按：巢氏“巨”作“太”。《素问》、《甲乙》“踵”作“肿”。《甲乙》“眴”作“眩”。
<strong>阳明之厥，则癫疾欲走呼，腹满不能卧，面赤而热，妄见妄言。</strong>
足阳明脉从面下入腹至足，故阳明气之失逆，癫疾走呼，腹满不得卧，面赤而热，妄见妄言，皆是阳明谷气盛热，邪气所乘故也。
平按：“不能卧”《素问》、《甲乙》作“不得卧”，巢氏作“不卧”，“面赤”上有“卧则”二字。
<strong>少阳之厥，则暴聋颊肿而热，胁痛，骭①不可以运。</strong>
手足少阳之脉皆入耳中，足少阳脉循颊下胁循骭至足，故暴聋颊肿胁痛脚骭②不可运动也。
平按：“骭”《素问》、《甲乙》、巢氏均作“”。
①“骭”，萧本原作“骬”。仁和寺本此字末笔残。人卫本注曰：杨注中作“脚骭”，兹据改。
②“骭”，萧本原作“骬”。今据仁和寺本改。
<strong>太阴之厥，腹满胀，后不利，不欲食，食则欧，不得卧。</strong>
足太阴脾脉主于腹之肠胃，故太阴脉气失逆，腹满不利不食，欧不得卧。
平按：注“肠胃”，袁刻作“腹胃”。
<strong>少阴之厥，则舌干溺赤，腹满心痛。</strong>
手少阴脉络小肠，足少阴脉从足上阴股内廉，贯脊属肾络膀胱，络心上侠舌本。少阴气逆，舌干溺赤，腹满心痛也。
平按：《素问》“舌”作“口”。巢氏“溺”作“尿”。
<strong>厥阴之厥，则少腹肿痛，溲不利，好卧屈膝，阴缩肿，胫内热。</strong>
足厥阴脉从足上踝八寸，趣出太阴后，上循股阴入毛环阴器，抵少腹侠胃，故少阴脉气失逆，少腹痛，溲不利，好卧屈膝，阴缩肿，胻内热。有本“胫外热”，足厥阴脉不行脉③外，“外”为误耳。
平按：“溲不利”《素问》作“腹胀泾溲不利”，《甲乙》作“胀泾溲不利”，巢氏作“泾溲不利”。“胫”《素问》、《甲乙》作“”。巢氏“内热”作“外热”。注“故少阴脉气失逆”，“少阴”据经文宜作“厥阴”，恐原钞传写之误。
③“脉”，人卫本注曰：疑“胫”之误。
<strong>盛则泻之，虚则补之，不盛不虚，则以经取之。</strong>
凡六经厥，皆量盛虚，以行补泻也。
<strong>足太阴脉厥逆，胻急挛，心痛引腹，治主病者。</strong>
足太阴脉从足上行，循胻后属脾络胃注心中，故足太阴气动失逆，胻急挛，心痛引腹也。有胻急挛等病者，可疗足太阴脉所发之穴，主疗此病者也。余仿此。问曰：前章已言六经之厥，今复言之，有何别异也？答曰：二章说之先后经脉厥，而主病左右不同故也。
平按：《素问》、《甲乙》“太阴”上无“足”字，下无“脉”字。
<strong>足少阴脉厥逆，虚满欧变，下泄青，治主病者。</strong>
足少阴脉贯脊属肾络膀胱，贯肝入肺注胸中，故足少阴脉气失逆，心腹虚满欧吐，下利出青色者，少腹间冷也。
平按：《素问》、《甲乙》“欧”作“呕”；“青”作“清”。
<strong>足厥阴脉厥逆，挛腰虚满，前闭谵言，治主病者。</strong>
足厥阴环阴器抵少腹，循喉咙入颃颡，故足厥阴脉失逆，腰挛而虚满，小便闭。谵，诸阎反，多言也；相传乃衔反，独语也。
平按：《素问》、《甲乙》“腰”下有“痛”字。“谵言”《甲乙》作“谵语”，《素问》新校正云：“全元起云：谵言者，气虚独言也。”
<strong>三阴俱逆，不得前后，使人手足寒，三日死。</strong>
逆，即气之失逆，名曰厥逆。足三阴之脉同时失逆，必大小便不通，手足冷，期至三日死也。
平按：注“必大小便”，“必”字袁刻脱。
<strong>足太阳脉厥逆，僵仆欧血善衄，治主病者。</strong>
足太阳脉起于鼻旁目内眦，侠脊抵腰中，络肾属膀胱，故足太阳脉气之失逆，僵仆欧血善衄。后倒曰僵，前倒曰仆，僵仆有伤，故欧血也。太阳厥逆连鼻，故善衄也。
平按：《素问》、《甲乙》“太阳”上无“足”字，下无“脉”字；“欧”作“呕”。
<strong>足少阳脉厥逆，机关不利者，腰不可以行，项不可以顾，发腹痈不可治，惊者死。</strong>
足少阳脉循颈下腋，循胸过季胁合髀厌中，下膝外廉，下外辅骨之前，抵绝骨上外踝之前，上跗入小指、次指间，支者贯爪甲，遍络身之骨节机关，故少阳气之失逆，机关不利。腰是机关，故不可行也。少阳循颈，故项不可顾也。脉行胁里，出于气街，发肠痈病，犹可疗之。肠痈气逆，伤胆死也。
平按：《素问》、《甲乙》“少阳”上无“足”字，下无“脉”字；“机关不利”四字重；“腹痈”，“腹”字均作“肠”，据本注亦宜作“肠”，当是传写之误。“不可治”，“不”字《素问》《甲乙》同，据本注应作“犹”。
<strong>足阳明脉厥逆，喘咳身热善惊，衄欧血不可治，惊者死。</strong>
足阳明逆气乘肺，故喘咳也。足阳明主身热，逆①气逆身喜惊。足阳明起鼻，下行属胃，气逆衄血欧血而不疗。加有惊者，神乱故死也。
平按：《素问》、《甲乙》“阳明”上无“足”字，下无“脉”字；“欧”作“呕”。《素问》无“不可治，惊者死”六字。
①“逆”，人卫本注曰：疑衍。
<strong>手太阴脉厥逆，虚满而咳，善欧唾沫，治主病者。</strong>
手太阴脉下络大肠，还循胃口上膈属肺，故气逆而成病。
平按：“善欧唾沫”《素问》作“善呕沫”，《甲乙》作“善呕吐沫”。
<strong>手心主、少阴脉厥逆，心痛引喉，身热死，不热可治。</strong>
手心主手厥阴心包络脉起于胸中，出属心包，下膈历络三焦；手少阴脉起心中，侠咽上行，故二脉失逆，心痛引喉也。心包之脉历络三焦，故心受邪而痛，遍行三焦，致令身热，名真心痛，死不可疗。若身不热，是则逆气不周三焦，故可疗之也。
平按：“不热可治”《素问》作“不可治”，《甲乙》作“不热者可治”。
<strong>手太阳脉厥逆，聋，泣出，项不可以顾，腰不可以俛仰，治主病者。</strong>
手太阳脉起于小指之端，上行至肩上入缺盆，循颈至目兑眦，却入耳中，故手太阳气逆，耳聋目泣出，项不可顾，不得俛仰也。
平按：《素问》、《甲乙》“聋”上有“耳”字。
<strong>手阳明、少阳脉厥逆，发喉痹，嗌肿，痓，治主病者。</strong>
手阳明脉上肩出顒前廉，上出柱骨之会上，下入缺盆，支者从缺盆上贯颊；手少阳支者，从膻中出缺盆，上项系耳后，故二脉气逆，喉咙痹，咽嗌肿，颈项痓。痓，身项强直也。
平按：《素问》新校正云：“全元起本痓作痉。”
<strong>肾肝并沉为石水，</strong>
肾肝虽为下部，肾脉沉，肝脉浮而强。今肝脉与肾脉并沉，是阴气盛，肾以主水，故为石水。石水，谓盛冬凝水，坚鞕如石，名曰石水，言此水病之甚也。鞕，五猛反，强也。
平按：注“坚鞕”，“坚”字袁刻误作“肾”。又按：《素问》新校正云：“详肾肝并沉至下并小弦欲惊，全元起本在《厥论》中，王氏移于《大奇论》。”据此则本书与全本相同，王氏之移经益信。
<strong>并浮为风水，</strong>
浮为阳也，风为阳也，肝脉浮弦，今肾脉与肝脉并浮，然肾肝俱阴，居于下部，故为风水也。
<strong>并虚为死，</strong>
肾肝并虚，是为阴阳俱虚为水必死。
<strong>并小弦亦惊。</strong>
脉小者，血气少也。肾肝二脉血气俱少，仍弦者，是为肾肝皆虚，又为脾气来乘，故有惊恐也。
平按：“亦惊”《素问》作“欲惊”，《甲乙》作“欲为惊”。
寒热相移
平按：此篇自篇首至“故得之厥气”，见《素问》卷十第三十七《气厥论篇》，又见《甲乙经》卷六第十。自“三阳急为瘕”至末，见《素问》卷十三第四十八《大奇论篇》，又见《甲乙经》卷四第一下篇。
<strong>肾移寒于脾，癕肿少气。</strong>
五脏病传，凡有五邪，谓虚、实、贼、微、正等。邪从后来名虚邪，从前来名实邪，从所不胜来名微邪，从胜处来名贼邪，邪从自起名曰正邪。肾移寒于脾，此从不胜来也。谓肾脏得寒，传与脾脏，致令脾气不行于身，故发为痈肿。寒伤谷，故为少气也。
平按：“脾”《素问》作“肝”，新校正云：“全元起本作肾移寒于脾，元起注云：肾伤于寒而传于脾，脾主肉，寒生于肉则结为坚，坚化为脓，故为痈也。血伤气少，故曰少气。《甲乙经》亦作移寒于脾。王因误本，遂解为肝，亦智者之一失也。”“癕”《素问》、《甲乙》作“痈”，下同。注“病传”，袁刻作“内传”；“从胜处来”，袁刻作“从所胜来”。
<strong>脾移寒于肝，癕肿筋挛。</strong>
脾得寒气，传与肝脏，名曰微邪。以脾将寒气与肝，肝气壅遏不通，故为痈肿。肝以主筋，故肝病筋挛者也。
<strong>肝移寒于心，狂鬲中。</strong>
肝得寒气，传于心脏，名曰虚邪。肝将寒气与心，心得寒气，热盛神乱，故狂鬲也，心气不通也。
平按：《素问》“鬲”作“隔”。
<strong>心移寒①于肺，肺消者，饮一溲二，死不治。</strong>
心得寒气，传与肺者，名曰贼邪。心将寒气与肺，肺得寒发热，肺焦为渴，名曰肺消。饮一升，溲一升，可疗；饮一升，溲二升，肺已伤甚，故死也。
平按：《素问》“肺消”二字重，《甲乙》作“为肺消，肺消者”。
①“移寒”，萧本原作“寒移”。今据仁和寺本改。
<strong>肺移寒于肾，为涌水，涌水者，按腹下坚，水气客大肠，疾行则鸣濯濯如裹囊②，治主肺者。</strong>
肺得寒气，传与肾脏，名曰虚邪。肺将寒气与肾，肾得涌水，大肠盛水，裹于①腹中，如帛囊浆壶。以肺寒饮为病，故疗于肺也。
平按：“腹下坚”，《素问》“下”作“不”，《甲乙》作“按其腹不坚”，“则鸣”作“肠鸣”。“如裹囊”《甲乙》作“如囊裹浆”，《素问》作“如囊裹浆，水之病也”，无“治主肺者”四字。
②“囊”，萧本原作“壶”。查仁和寺本，此字下部略残，初看似“壶”，细辨则实为“囊”字，今改为“囊”字，与注文及“平按”合。
①“于”，萧本原作“如”。今据仁和寺本改。
<strong>脾移热于肝，则为惊衄。</strong>
脾受热气，传之与肝，名曰微邪。脾将热气与肝，肝血怒盛伤，为惊怖衄血也。
<strong>肝移热于心，则死。</strong>
肝受热气，传之与心，名曰虚邪。肝将热气与心，心中有神，不受外邪，故令受邪即死也。
<strong>心移热于肺，传为鬲消。</strong>
心受热气，传之与肺，名曰贼邪。心将热气与肺，肺得热气，膈热消饮多渴，故曰膈消也。
平按：“鬲”《甲乙》作“膈”。
<strong>胞移热于膀胱，则溺血。</strong>
胞，女子胞也。女子胞中有热，传与膀胱尿胞，尿脬得热，故为淋病尿血也。
<strong>膀胱移热于小肠，膈肠不便，上为口靡。</strong>
隔，塞也。膀胱，水也。小肠，火也。是贼邪来乘，故小肠中塞，不得大便。热上冲，口中烂，名曰口靡。靡，烂也，亡②之反。
平按：《素问》“膈”作“鬲”；“靡”作“糜”，《甲乙》亦作“糜”。
②“亡”，萧本原作“止”。今据仁和寺本改。人卫本注：日抄本亦作“亡”。
<strong>肺移热于肾，传为素痉。</strong>
肺受热气，传之与肾，名曰虚邪。肺将热气与肾，肾得热气，名曰素痉之病。素痉，强直不能回转。
平按：“素痉”《素问》、《甲乙》作“柔痓”。
<strong>肾移热于脾，传为虚，肠辟死，不可治。</strong>
肾受热气，传之与脾，名曰微邪。肾将热气与脾，脾主水谷，故脾得热气，令肠中水谷消竭，所以肠虚，辟疊不通而死。
平按：“辟”《素问》、《甲乙》作“澼”。又“肺移热于肾”两节，《素问》、《甲乙》在“胞移热于膀胱”上。
<strong>小肠移热于大肠，为密疝为沉。</strong>
小肠得热，传与大肠，名曰贼邪。小肠将热气与大肠为病，名曰密疝。大肠得热，密涩沉而不通，故得密沉之名也。
平按：“密疝”《素问》、《甲乙》作“虙瘕”，王注谓：“虙与伏同，血涩不利，则月事沉滞而不行，故云为虙瘕为沉也。”与杨注异。
<strong>大肠移热于胃，善食而瘦，入胃之食亦。</strong>
大肠得热，传与胃者，名曰虚邪。大肠将热与胃，胃得热气，实盛消食，故喜饥多食。以其热盛，食于于胃，不作肌肉，故瘦。亦，义当“易”也，言胃中热，故入胃之食变易消无，不为肌肉，故瘦。
平按：“而瘦，入胃之食亦”，《素问》“胃”作“谓”，《甲乙》作“而溲，名曰食”。
<strong>胃移热于胆，名曰食亦。</strong>
胃得热气，传之与胆，从不胜来，名曰微邪。胃将热气与胆，胆得于胃谷之热气，令胆气消易，仍名食易。
平按：“名曰”《素问》作“亦曰”，《甲乙》作“亦名”。
<strong>胆移热于脑，则辛烦鼻淟，鼻淟者，浊涕下不止，传为衄瞑目，故得之厥气。</strong>
淟，他典切，垢浊也。，已③结反，目眵也。脑髓属肾，胆得热气，传之与脑，从前而来，名曰实邪。胆将热气与脑，脑得胆之热气，鼻烦辛酸，流于浊涕，久下不止，传为鼽衄眵瞑也。瞑，开目难也。此胆传之病，并因逆热气之所致也。
平按：《素问》、《甲乙》“烦”作“頞”；“淟”作“渊”。“厥气”《素问》作“气厥”，《甲乙》无“气”字。注“烦”，袁刻作“频”；“并因”，袁刻误作“并目”。
③“已”，人卫本注曰：疑“亡”之误。
<strong>三阳急为瘕，</strong>
瘕，谓女子宫中病，男子亦有瘕而为病。凡脉急者，多寒。三阳，谓太阳。候得太阳脉急，为是阴胜多寒，男子为瘕，女子为石瘕之病。
平按：《素问》“为”下有“三阴急为疝”五字。注“瘕，谓”，“谓”字袁刻脱。
<strong>二阴急为痫厥，</strong>
二阴，少阴也。候得少阴脉急，是为阳与阴争，发为小儿痫病，手足逆冷也。
<strong>二阳急为惊。</strong>
二阳，阳明也。阳与阴争，少阴胜，发大小人惊也。
平按：《素问》新校正云：“三阳急为瘕至二阳急为惊，全元起本在《厥论》，王氏移在《大奇论》。”据此，则全本与本书合。
厥头痛
平按：此篇自篇首至“后取足少阳、阳明”，见《灵枢》卷五第二十四《厥病篇》，又见《甲乙经》卷九第一。自“厥侠脊而痛”至末，见《灵枢》卷五第二十六《杂病篇》。又自“厥侠脊而痛”至“腘中血络”，见《甲乙经》卷七第一中篇。又自“厥胸满面肿”至末，见《甲乙经》卷七第三。
<strong>厥头痛，面若肿起而烦心，取足阳明、太阳。</strong>
应有问答，传之日久，脱略故也。手足阳明及手足太阳皆在头在面，手太阳络心属小肠，此等四脉失逆头痛，面胕起若肿及心烦，故各取此四脉输穴疗主病者。
平按：《灵枢》“太阳”作“太阴”。又按：“足阳明、太阳”，据本注应作“手足阳明、太阳”。
<strong>厥头痛，头脉痛，心悲善泣，视头动，脉反盛者，刺尽去血后，调足厥阴。</strong>
足厥阴脉属肝络胆，上连目系，上出额，与肾脉会于颠，故气失逆头痛，头脉痛，心悲善泣，视头动。厥阴主悲泣。视头动者，视之时头战动也。脉反盛者，络脉盛，可先刺去取血，后取厥阴输穴疗主病者也。
平按：《甲乙》“头脉痛”，无“头”字；“善泣”作“喜泣”。注“肾①脉”恐系“督脉”之误。
①“肾”，萧本原作“贤”。盖传写之误，今据文义改。
<strong>厥头痛，贞贞头重而痛，泻头上五行，行五，先取手少阴，后取足少阴。</strong>
贞，竹耕反。贞贞，头痛甚貌。手少阴心脉起心中，从心系目系；足少阴肾脉贯脊属肾，上贯肝入肺，从肺出络心，故心气失逆，上冲于头，痛贞贞。头是心神所居，故先取心脉输穴，后取肾脉输穴，疗主病者。
平按：“贞贞”《甲乙》作“员员”，下无“头重”二字，注：“《灵枢》作贞贞。”又：注“贯肝入肺”，袁刻“肺”误作“脉”。
<strong>厥头痛，意善忘，按之不得，取头面左右动脉，后取足太阴。</strong>
足太阴脉与足阳明合也，足阳明循头面左右，动在客主人及太迎，皆脾气所至。脾神是意，其脉足太阴，所以太阴气之失逆，意多善忘，所痛在神，按之难得。可取头面左右足阳明动脉，后取足太阴输穴，疗主病者。
平按：《甲乙》此段在“厥头痛，贞贞”之上，“太阴”作“太阳”，注云：“亦作阴。”
<strong>厥头痛，头痛甚，耳前后脉涌有热，泻出其血，后取足少阳。</strong>
足少阳胆脉起目兑眦，上抵角，下耳后，其支从耳后入耳中，出走耳前，故足少阳气之失逆，头痛甚，耳前后脉涌动者，有热也。可刺去热血，后取足少阳疗主病者。
平按：《甲乙》“头痛甚”作“痛甚”；“脉涌有热”作“脉骨热”；“泻出”作“先泻”；“足少阳”作“足太阳、少阴”。
<strong>厥头痛，项腰脊为应，取天柱，后取足太阳。</strong>
足太阳脉起目内眦，上额交颠入络脑，还出下项侠脊抵腰中，入循膂络肾属膀胱，故足太阳气之失逆，头痛，项先痛，腰脊相应，先取足太阳上天柱之穴，后取足太阳下输穴，疗主病者。
平按：《素问》、《甲乙》此段在“厥头痛，头痛甚”之上；“项”作“先项痛”三字；“应”下有“先”字。
<strong>真头痛，头痛甚，脑尽痛，手足寒至节，死不治。</strong>
头痛脑痛既甚，气逆，故手足冷至节，极则死也。
<strong>头痛不可取于输者，有所击坠，血在于内，若肉伤，痛未已，可即刺，不可远取也。</strong>
取输难愈，故曰不可。又有击坠留血，可以近疗，可即刺之，不可取其远输者也。
平按：“输”《灵枢》作“腧”，《甲乙》作“俞”。“血”上，《灵枢》、《甲乙》有“恶”字。“内伤”《灵枢》作“肉伤”。“可即刺”《灵枢》“即”作“则”，《甲乙》“刺”下有“之”字。
<strong>头痛不可刺者大痹，为恶日作者，可令少愈，不可除也。</strong>
头痛有不可刺者，此为大痹在头，恶其日作。作，发也。刺之可令少愈，不可除也，谓寒湿之气入脑以为大痹故也。
平按：《甲乙》“恶”下有“风”字。“除”《灵枢》、《甲乙》作“已”。
<strong>头半寒痛，先取手少阳、阳明，后取足少阳、阳明。</strong>
手足少阳、阳明在头面左右箱，故手脉行近头，足脉行远头。所以头之左箱半痛者，可刺左箱手之少阳、阳明，然后刺右箱足之少阴、阳明。右亦如之也。
平按：《甲乙》无“半”字。
<strong>厥侠脊而痛至项，头沉沉然，目然，腰脊强，取足太阳腘中血络。</strong>
头目项及腰脊腘，足太阳脉所行，故生病腘中也。
平按《灵枢》“项”作“顶”；“”作“”。《甲乙》“至项，头”作“主头项”；“沉沉”作“”；“”作“”。
<strong>厥胸满面肿，唇思思然暴言难，甚则不能言，取足阳明。</strong>
此皆足阳明脉所行，故取足阳明输疗主病者。
平按：“唇思思然”《灵枢》作“唇漯漯”，《甲乙》作“肩中热”。
<strong>厥气走喉而不能言，手足清，大便不利，取足少阴。</strong>
手足清者，手少阴与足少阴通，故手足冷，取足少阴输疗主病者也。
平按：《甲乙》“不能言”作“不言”；“清”上有“微”字。“清”据注训“冷”，应作“凊”为允，本书下篇作“凊”。
<strong>厥而腹响响然多寒气，腹中荥荥，便溲难，取足太阴。</strong>
腹胀多寒，便溲不利，皆是足太阴脉所为，故取之也。
平按：“响响然”《甲乙》作“膨膨”二字。“荥荥”《灵枢》作“”，《甲乙》作“”，注云：“音最，《九墟》作荥荥。”注“太阴脉”，“脉”字袁刻脱。
厥心痛
平按：此篇自篇首至“形中上者”，见《灵枢》卷五第二十四《厥病篇》。自“心痛引腰脊”至“得之立已”，见《灵枢》卷五第二十六《杂病篇》。自“心疝暴痛”至末，见《灵枢》卷五第二十三《热病篇》。又自篇首至末，见《甲乙经》卷九第二。
<strong>厥心痛，与背相控，如从后触其心，伛偻者，肾心痛也，先取京骨、昆仑，发针不已，取然谷。</strong>
肾脉足少阴贯脊属肾络心，故肾气失逆，令心痛控背。肾在于后，故肾病痛心，如物从后触心而痛，脊背伛偻也。京骨，在足外侧大骨下赤白肉际，肾腑足太阳脉所过；昆仑，在足外踝跟骨上，足太阳脉所行；然骨，在足内踝前起大骨下，足少阴脉所流，故肾心痛皆取之也。
平按：“控”下，《灵枢》、《甲乙》有“善瘛”二字。“伛”上，《甲乙》有“身”字；“发针”下有“立已”二字。注“肾在于后”，袁刻“肾”作“背”。
<strong>厥心痛，腹胀胸满，心尤痛甚，胃心痛也，取之大都、大白。</strong>
胃脉足阳明属胃络脾。脾脉足太阴流于大都，在足大指本节后陷中；注于大白，在足内侧覈骨下陷中，支者别胃上膈注心中。脾胃主水谷，水谷有余则腹胀胸满尤大也。此腑病取于脏输也。
平按：《甲乙》“腹胀胸满”作“暴泄腹胀满”。
<strong>厥心痛，痛如锥针刺其心，心痛甚者，脾心痛也，取之然谷、太溪。</strong>
然谷，足少阴脉所流，在足内踝前起大骨下陷中；太溪，足少阴脉所注，在足外踝骨上动脉陷中，并是足少阴流注。脾气乘心，心痛，可疗脾之输穴。今疗肾足少阴流注之穴者，以脾是土，肾为水，土当克水，水反乘脾，脾乃与心为病，故远疗病输也。
平按：《灵枢》“锥”上有“以”字。《甲乙》“锥”下无“针”字。注“足外踝骨上”，检《甲乙经》，太溪在足内踝后跟骨上动脉陷中，且阴脉行内，“外踝”应是“内踝”之误，“踝”下脱“后跟”二字。
<strong>厥心痛，色仓仓如死状，终日不得太息，肝心痛也，取之行间、大冲。</strong>
仓仓，青色也，肝病也。不得太息，肝主吸气，今吸气已痛，不得出气太息也。大冲，右足大指本节后二寸陷者，足厥阴脉所注。
平按：《灵枢》、《甲乙》“仓仓”作“苍苍”。注“右足”，“右”字当系“在”字传钞之讹，检《甲乙经》：“太冲穴在足大指本节后二寸，或曰一寸五分，陷者中。”《素问•刺腰痛论》注云：“在足大指本节后内间二寸陷者中。”并无左右足之分，故知“右”为“在”之误也。
<strong>厥心痛，卧若徙居，心痛间，动作痛益甚，色不变，肺心痛也，取之鱼际、大泉。</strong>
肺主于气，气以流动，流动之气乘心，故心痛卧若移居至于他处也。以气流动，故心痛间也。动作益气所病，故益甚也。肺气是心微邪，不能令色变。鱼际，在大指本节后内侧散脉中，手太阴脉之所留。大泉，在手掌后陷者中，手太阴脉之所注也。
平按：“徙居”《灵枢》作“徒居”；“大泉”作“太渊”，说见前。
<strong>真心痛，手足凊至节，心痛甚，旦发夕死，夕发旦死。</strong>
心不受邪，受邪甚者痛聚于心，气亦聚心，故手足冷，所以死速也。
平按：“凊”，今本《灵枢》作“清”，道藏本《灵枢》作“凊”，《甲乙》作“青”。
<strong>心痛不可刺者，中有盛聚，不可取于输，肠中有虫瘕及蛂蛕，皆不可取小针。</strong>
心痛甚取输无益者，乃是肠中有虫瘕蛂蛕。肠中长虫也，音犮。可以手按，用大针刺之，不可用小针。
平按：“输”《灵枢》作“腧”，《甲乙》作“俞”。“蛂”《灵枢》、《甲乙》作“蛟”。
<strong>心腹痛，作痛肿聚，往来上下行，痛有休止，腹热善渴涎出者，是蛂蛕也，以手聚按而坚持之，姑令得移，以大针刺之，久持之，虫不动，及出针也，腹痛形中上者。</strong>
，聚结也，奴通反。谓心腹之内，虫聚而痛，懊然也。虫食而聚，犹若肿聚也。食已而散，故休止也。又聚扰于胃，故热渴涎出也。若蛂相犮，所以蛕称蛂也。亦，普耕反，满也。谓虫聚心腹满，如肿聚高起，故曰形中上者也。
平按：《灵枢》“心腹”作“心肠”。“腹热善渴涎出者”，《灵枢》“善”作“喜”，《甲乙》作“腹中热渴者”，注：“，音涎。”“姑令”《灵枢》、《甲乙》作“无令”。“及出针”，“及”《灵枢》、《甲乙》作“乃”。《甲乙》无“腹痛形中上者”八字。“”《灵枢》音烹。注“犹若肿聚”，“肿”袁刻作“种”。
<strong>心痛，引腰脊，欲欧，取足少阴。</strong>
足少阴脉行腰脊，上至心，故心痛引脊欲欧，取少阴脉输穴也。
<strong>心痛，腹胀啬啬然，大便不利，取足太阴。</strong>
足太阴脉主腹，故取足太阴输穴。啬啬，恶寒之貌也。
平按：“啬啬”《甲乙》作“瀒瀒”。
<strong>心痛引背，不得息，刺足少阴；不已，取手少阳。</strong>
足少阴脉贯脊络心，手少阳脉主三焦气，故心痛引背不得息，取此二经输穴疗主病者也。
平按：“手少阳”《甲乙》作“手少阴”。
<strong>心痛，少腹满，上下无常处，便溲难，刺足厥阴。</strong>
足厥阴脉环阴器抵少腹，故少腹满便溲难，取此脉输穴所主病者。
平按：《灵枢》、《甲乙》“少腹”上有“引”字。
<strong>心痛，但短气不足以息，刺手太阴。</strong>
手太阴主于气息，故气短息不足，取此脉疗主输穴。
<strong>心痛，当九节刺之；不已，刺按之立已；不已，上下求之，得之立已。</strong>
《明堂》第九节下两傍是肝输，中央是筋缩，皆不言疗心痛。此经言疗取之，刺此节不已，于上下背输寻之，有疗心痛取之。
平按：“刺之不已”《灵枢》作“刺之按已”。
<strong>心疝暴痛，取足太阴、厥阴，尽刺去其血络。</strong>
足太阴注心中，足厥阴从肝注肺，故心暴疝，取此二脉，去其血络也。
平按：《甲乙》作“尽刺之血络”。
寒热杂说
平按：此篇自篇首至末，见《灵枢》卷五第二十一《寒热病篇》。又自篇首至“骨厥亦然”，见《甲乙经》卷八第一上篇。又自“骨痹”至“补之”，见《甲乙经》卷十第一下篇。又自“身有所伤”至“关元也”，见《甲乙经》卷十第二下篇。又自“厥痹者”至“阴经”，见《甲乙经》卷十第一下篇。又“暴瘖”一节，见《甲乙经》卷十二第二。“暴聋”一节，见《甲乙经》卷七第一中篇。“暴瘅”一节，见《甲乙经》卷十二第七。又自“臂阳明”至“盛泻虚补”，见《甲乙经》卷十二第六。又自“足阳明有侠鼻”至“则瞑目”，见《甲乙经》卷十二第四。又自“寒厥”至“足太阴、少阳”，见《甲乙经》卷七第三。又“舌纵”一节，见《甲乙经》卷十二第六。又“振寒洒洒”一节，见《甲乙经》卷七第一中篇。又自“春取络脉”至“治骨髓五脏”，见《甲乙经》卷五第一上篇。又自“身有五部”至“有痈疽者死”，见《甲乙经》卷十一第九下篇。又自“热病始手臂者”至“止之于阴”，见《甲乙经》卷七第一中篇。又自“病始手臂者”至“项太阳而汗出”，见《素问•刺热篇》，亦见本书《五脏热病篇》。又自“凡刺之害”至末，见《甲乙经》卷五第四。
<strong>皮寒热，皮不可附席，毛发焦，鼻槁腊，不得汗，取三阳之络，补手太阴。</strong>
肺主皮毛，风盛为寒热，寒热之气在皮毛，故皮毛热不可近席。以热甚，故皮毛焦。鼻是肺官，气连于鼻，故槁腊，不得汗也。腊，肉干也。三阳络在手上大支脉，三阳有余，可泻之。太阴气之不足，补之也。
平按：“皮不可附席”，“皮”字《灵枢》作“者”。《甲乙》“太阴”作“太阳”，恐误。注“寒热之气”，“寒”字袁刻脱。“肺官”，“官”字原不全，因下注“唇口为脾官”，当是“官”字，袁刻作“宫”。
<strong>肌寒热，肌痛，毛发焦而唇槁腊，不得汗，取三阳于下以去其血者，补太阴以出其汗。</strong>
寒热之气在于肌中，故肌痛毛发焦也。唇口为脾官，气连肌肉，故肌肉热，唇口槁腊，不得汗也。是为足三阳盛，故去其血也。足太阴虚，故补之出汗。
平按：“寒热”下，《灵枢》有“者”字，《甲乙》有“病”字。“太阴”上，《灵枢》有“足”字。“以出其汗”《甲乙》“出”作“去”。
<strong>骨寒热，病无所安，汗注不休，齿未槁，取其少阴于阴股之络；齿已槁，死不治。骨厥亦然。</strong>
寒热之气在骨，骨热故无所安，汗注不休也。齿槁，骨死之候。齿不槁者，可取足少阴阴股间络，以足少阴内主于骨故也。
平按：《甲乙》“寒”下有“骨”字；“病”作“痛”；“未槁”作“本槁痛”；“已槁”作“色槁”。注“内主于骨”，袁刻“主”误作“寒”。
<strong>骨痹，举节不用而痛，汗注烦心，取三阴之经补之。</strong>
寒湿之气在于骨节，肢节不用而痛，汗注烦心，名为骨痹，是为手足三阴皆虚，受诸寒湿，故留针补之，令湿痹去之矣。
<strong>身有所伤血出多，及中风寒，若有所堕坠，四肢懈不收，名曰体解，取其少腹齐脐下三结交。三结交者，阳明、太阴也。齐下三寸，关元也。</strong>
因伤出血多，一也；中风寒，二也；有堕坠，三也。体者，四肢也。三者俱能令人四肢解堕不能收者，名曰体解之病，可取之足阳明、足太阴于脐下小肠募关元穴也。三结者，足之三阴太阴之气，在脐下与阳明交结者也。
平按：《甲乙》“血出多”作“出血多”；“堕坠”作“坠堕”。《灵枢》“懈”作“解惰”。“齐”《灵枢》、《甲乙》作“脐”。
<strong>厥痹者，厥气上及腹，取阴阳之络，视主病者，泻阳补阴经。</strong>
失逆之气，从足上行，及于少腹，取足之阴阳之络，所主之病，泻去其血，补足三阴经也。
<strong>颈侧之动脉人迎。人迎，足阳明也，在婴筋之前；婴筋之后，手阳明也，名曰扶突；次脉，手少阳脉也，名曰天牖；次脉，足太阳也，名曰天柱；掖下动脉，臂太阴也，名曰天府。</strong>
膺前当中任脉，谓之天突。任脉之侧动脉，足阳明在婴筋之前，人迎也。名足阳明等者，十二经脉，足太阴属脾络胃，上膈侠阳明连舌本。足少阴从肾上贯膈入肺，循喉咙侠舌本。足厥阴属肝络胆，循喉咙后上入颃颡连目系，上额与督脉会颠，支者从目系下颊里。此足三阴至颈项之中，所行处深，故不得其名。足厥阴虽至于颊，不当颈项冲处，故其穴不得脉名。手少阴心脉虽循胸①系目系，以心不受邪，其气不盛；手心主脉从心包循胸出胁腋，不至颈项，又是心包，其气更不盛，故此二脉之穴，不得脉名。手太阴肺脉，以肺居脏上主气，其气强盛，虽不至颈项，发于气穴，得于脉名。手足三阳，手太阳脉虽循颈上颊，至目兑眦，以是心腑，其气不盛，故穴不得脉名。足少阳胆腑脉起目兑眦，下行至胸，以胆谷气不盛，故其穴不得脉名。唯手、足阳明谷气强盛，手少阳三焦之气（有本为足少阳，检例误耳），足太阳诸阳之长，所以此之四脉，并手太阴，入于五部大输之数也。与彼《本输》之中脉次多少不同，彼中十二经脉之中，唯无足之三阴、手之少阴，手足诸阳皆悉，奇经八脉之中有任、有督，以为脉次。此中唯取五大要输，以为差别。
平按：注“所行处深”，袁刻作“行处深深”。又注“皆悉”下所缺二字，细玩余文，似“具，于”二字。
①“胸”，人卫本注曰：据本书卷八首篇，疑当作“咽”。
<strong>阳逆头痛，胸满不得息，取人迎。</strong>
足阳明从大迎循发际至额颅，故阳明气逆头痛也。支者下人迎循喉咙属胃络脾，故气逆胸满不得息，可取人迎。人迎胃脉主水谷，总五脏之气，寸口为阴，此脉为阳，以候五脏之气，禁不可灸也。
<strong>暴瘖气鲠，取扶突与舌本出血。</strong>
手阳明别走大络乘肩髃上曲颊，循齿入耳中，会宗脉五络皆入耳中，故耳中脉名宗脉也。所以人暴瘖气鲠，取此手足之阳明扶突之穴，出血得已。气在咽中，如鱼鲠之状，故曰气鲠。舌本一名风府，在项入发际一寸督脉上，今手阳明正经不至风府，当是耳中宗脉络此舌本，以血有余，故泻出也。
平按：“气鲠”《灵枢》“鲠”作“鞕”，《甲乙》作“硬”。“取”作“刺”。
<strong>暴聋气蒙，耳目不明，取天牖。</strong>
手少阳从膻中上系耳后，支者从耳后入耳中，走出耳前至目兑眦，故手少阳病，耳暴聋不得明了者，可取天牖，在头②筋缺盆上，天容后，天柱前，完骨下，发际上也。
平按：《甲乙》“蒙”下有“瞀”字；“不明”作“不开”，下有“头颔痛，泪出鼻衄，不得息，不知香臭，风眩喉痹”十八字；“取天牖”作“天牖主之”。
②“头”，人卫本注曰：据《甲乙》卷三第十二及《素问•气穴论》王注，疑当作“颈”。
<strong>暴挛痫眩，足不任身，取天柱。</strong>
足太阳脉起目内眦，上额交颠，入络脑，下侠脊抵腰，循膂过髀枢，合腘贯腨出外踝后，至小指外侧，故此脉病，暴脚挛，小儿痫，头眩足痿①，可取天柱。天柱，侠项后发际大筋外廉陷者中也。
平按：《甲乙》“挛”上有“拘”字。
①“痿”，萧本误作“瘘”。今据仁和寺本改。
<strong>暴瘅内逆，肝肺相薄，血溢鼻口，取天府。此为大输五部。</strong>
热盛为瘅。手太阴脉起于中焦，下络大肠，还循胃口上膈属肺，故此脉病，腹暴瘅，脾胃气逆，肝肺之气相薄，致使内逆，血溢鼻口，故取天府。天府，在腋下三寸臑内廉动脉。此为颈项之间脏腑五部大输。
平按：“瘅”《甲乙》作“痹”。“大输”《灵枢》作“天牖”，《甲乙》此句作“此为胃之大腧五部也”，注云：“五部，按《灵枢》云：‘阳逆头痛，胸满不得息，取人迎。暴瘖气鞕，刺扶突与舌本出血。暴聋气蒙，耳目不明，取天牖。暴拘挛痫痓，足不任身者，取天柱。暴痹内逆，肝肺相薄，血溢鼻口，取天府。此为胃之五大俞五部也。’今士安散作五穴于篇中，此特五部之一耳。”据此则大输五部，《灵枢》、《太素》经文本相连属，士安撰《甲乙》散见于各篇中。又此注所引“刺扶突”，今本《灵枢》作“取扶突”。“暴拘挛”今本《灵枢》作“暴挛”。“痫痓”，今本《灵枢》作“痫眩”。“此为胃之五大俞五部也”今本《灵枢》作“此为天牖五部”。与所引略有不同，想有别本也。
<strong>臂阳明有入鼽遍齿者，名曰人迎，下齿龋，取之臂，恶寒补之，不恶寒泻之。</strong>
臂阳明，手阳明也。手阳明脉从手上行，循臂入缺盆下络肺，支者从缺盆行婴筋后上颈，入至下齿中，还出侠鼻，起足阳明，交额中，下入上齿中，遂出循颐至大迎，支者从大迎下行婴筋之前至人迎，至婴筋时，二经皮部之络，相至二经，故臂阳明之气亦发人迎，故称有入。所以下齿龋，取于手之商阳穴也。恶寒阳虚，故补之。不恶寒者阳实，故泻之也。
平按：《灵枢》“入鼽”作“入”。《甲乙》“齿”上无“遍”字。“人迎”《灵枢》、《甲乙》作“大迎”，《甲乙》注云：“《灵枢》名曰禾窌，或曰大迎。详大迎乃是阳明脉所发，则当云禾窌是也。然而下齿龋又当取足阳明禾窌、大迎，当试可知耳。”据此，则《灵枢》、《甲乙》所称，未能确定，玩杨注自明。又注“侠鼻”，“侠”字袁刻误作“喉”。
<strong>足之大阳有入颊遍徧齿者，名曰角孙，上齿龋，取之在鼻与鼽前，方病之时，其脉盛则泻之，虚则补之。一曰取之出眉外，方病之时，盛泻虚补。</strong>
徧，音遍。足太阳经起目内眦上额，其太阳皮部之络，有下入于颊后徧上齿，又入于耳，气发角孙之穴，故曰有入。所以上齿龋者，取之鼻及鼽骨之前，有络见者，刺去其血；虚则补络，补络可饮补药。眉外，谓足阳明上关穴也。上关，在耳前上廉起骨，开口有空，亦量虚实以行补泻也。
平按：“足之太阳”《甲乙》作“手太阳”。“入颊”《灵枢》、《甲乙》作“入”。《灵枢》“鼽前”作“前”；“眉外”作“鼻外”，下无“方病之时，盛泻虚补”八字。
<strong>足阳明有侠鼻入于面者，名曰悬颅，属口对入系目本，视有过者取之，损有余，益不足，反者益甚。</strong>
足阳明大经起鼻交，下鼻外入上齿中，还出侠口交承浆，循颐出大迎，上耳前循发际，气发悬颅之穴，有皮部之络与口相当，入系目系。对，当也。视此足阳明有余不足，可损益之。取之失者，反益甚也。
平按：《甲乙》“有侠”作“又侠”。《灵枢》“侠”作“挟”。《甲乙》“目本”下有“头痛引颔取之”六字；“益不足”作“补不足”。
<strong>足大阳有通项入于脑者，正属目本，名曰眼系，头目固痛，取之在项中两筋间，入脑乃别。</strong>
足太阳经起目内眦，上额交颠上，其直者从颠入络脑，还出别下项，有络属于目本，名曰目系。太阳为目上纲，故亦是太阳与目为系。今别来属于头，其气是通，故头与目有固痛者，取于项中足太阳筋两间别下项者气之所发大椎穴者。大椎，在第一椎上陷者，三阳督脉之会也。
平按：“固痛”《灵枢》、《甲乙》作“苦痛”。注“筋两”，据经文应作“两筋”。
<strong>阴乔、阳乔，阴阳相交，阳入阴出，阴阳交于兑眦，阳气盛则瞋目，阴气盛则瞑目。</strong>
二乔皆起于足，行至于目，是为二乔同向上行，何以称阳入阴出也？人之呼气出为阳也，吸气入为阴也，故呼气之时，在口为出，于头足亦出；吸气之时，在口称入，于头足亦入。今于目眦言阴阳出入，以相交会目得明也。所以阳盛目张不能合，阴盛则目瞑不得开，宜取此二乔也。
平按：“乔”《灵枢》、《甲乙》作“蹻”。“阳入阴出”《灵枢》作“阳入阴，阴出阳”；“兑”作“锐”。《甲乙》作“阳气绝乃瞑，阴气绝则眠”。
<strong>寒厥，取阳明、少阴于足，留之。</strong>
失逆寒气从足而上，令足逆冷，可取足少阴脉太溪，太溪在足内踝后骨上动脉陷中；取足阳明脉解溪，解溪在足冲阳后一寸半。
平按：《灵枢》、《甲乙》“寒厥”一节在“热厥”后。
<strong>热厥，取足太阴、少阳；</strong>
失逆热气从足起者，可取足少阳络光明，在外踝上五寸别走厥阴者，及足太阴脉疗主病者也。
<strong>舌纵涎下烦悗，取足少阴。</strong>
足少阴脉从足心上行属肾络膀胱，贯肝膈入肺，循喉咙侠舌本，支者从肺络心注胸中，故其脉厥热，涎下心中烦悗，取足少阴然谷穴。然谷，在足内踝前起大骨下陷者中也。
平按：《甲乙》“涎”作“”；“悗”作“闷”；“取足少阴”作“阴交主之”。
<strong>振寒洒洒鼓颔，不得汗出，腹胀烦悗，取手太阴。</strong>
洒，音洗。手太阴脉起于中焦，下络大肠，还循胃口上膈属肺，别者上出缺盆，循喉咙合手阳明，从缺盆上颈贯颊入下齿中。肺以恶寒故虚，病振寒鼓颔也。循胃属肺，故腹胀烦悗。悗，音闷。可取手太阴少商穴。少商，在手大指端内侧，去爪甲角如韭叶。
平按：《甲乙》“洒洒”作“凄凄”；“悗”作“闷”。注“循胃口”，“循”，袁刻作“从”。
<strong>刺虚者，刺其去也；</strong>
谓营卫气已过之处为去，故去者虚也，补之令实。
<strong>刺实者，刺其来也。</strong>
谓营卫气所至之处为来，故来者为实，泻之使虚也。
<strong>春取络脉，</strong>
春时肝气始生，风疾气急，经气尚深，故取络脉分肉之间，疗人皮肤之中病也。
<strong>夏取分腠，</strong>
夏时心气始长，脉瘦气弱，阳气流于经隧沟洫，熏热分腠，内至于经，故取分腠，以去肌肉之病也。
<strong>秋取气口，</strong>
秋时肺气将敛，阳气在合，阴气初胜，湿气及体，阴气未盛，故取气口，以疗筋脉之病，气口即合也。
<strong>冬取经输，</strong>
冬时肾气方闭，阳气衰，少阴气紧，太阳沉，故取经井之输以下阴气，取荥输实于阳气，疗于骨髓五脏之病也。
平按：“输”《甲乙》作“俞”，下同。
<strong>凡此四时，各以为齐。络脉治皮肤，分腠治肌肉，气口治筋脉，经输治骨髓、五脏。</strong>
齐，音剂也。
<strong>身有五部：伏菟一；</strong>
伏兔在膝上六寸起肉，足阳明气发，禁不可灸，又不言得针，此要禁为第一部，故生痈疽者死也。
<strong>腓二，腓者踹也；</strong>
腓，音肥。承筋一名踹肠，一名直肠，脉在踹中央陷中，足阳明太阳气所发，禁不可刺，故踹为要害之处，生痈疽者死也。
平按：《甲乙》“腓”作“踹”，无“腓者踹也”四字。《灵枢》“踹也”作“腨也”。
<strong>背三；</strong>
自要输已上二十一椎两箱称背，去脏腑甚近，皮肉至薄，若生痈疽，陷而必死也。
<strong>五脏之输四；</strong>
五脏手足二十五输，当于输穴生痈疽者死也。
<strong>项五，</strong>
项之前曰颈，后曰项。三阳督脉在项，故项生痈疽致死也。
<strong>五部有痈疽者死。</strong>
痈疽害甚，故生人之要处致死。
<strong>病始手臂者，先取手阳明、太阴而汗出；</strong>
以下言疗热病取脉先后。热病等所起，起于四肢及头，故病起两手者，可取手阳明井商阳，在手大指、次指内侧，去爪甲角如韭叶，以手阳明谷气盛也；及手太阴郄孔最，在腕上七寸也。
<strong>病始头首者，先取项太阳而汗出；</strong>
有热等病起于头者，可取于项足太阳脉天柱之穴，天柱在侠项后发际大筋外陷也。
<strong>病始足胻者，先取足阳明而汗出。</strong>
病起足者，可取阳明合三里穴，三里在膝下三寸胻外廉。
平按：《灵枢》、《甲乙》“胻”作“胫”。
<strong>臂太阴可出汗，</strong>
手太阴脉主气，故出汗取之也。
平按：“出汗”《灵枢》作“汗出”，下同。
<strong>足阳明可出汗。</strong>
足阳明主水谷，多气血，故出汗取之。
<strong>取阴而汗出甚者，止之于阳；取阳而汗出甚者，止之于阴。</strong>
取阴脉出汗不止，可取阳脉所主之穴止；若取阳脉出汗不止，可取阴脉所主之穴止之也。
平按：《甲乙》无两“于”字。
<strong>凡刺之害，中而不去则精泄，不中而去则致气；精泄则病甚恇惧①，致气则生为痈疡。</strong>
凡行针要害，无过二种：一种者，刺中于病，补泻不以时去针，则泄人精气；刺之不中于病，即便去针，以伤良肉，故致气聚。精泄益虚，故病甚虚恇。恇，怯也。气聚不散，为痈为疡也。
平按：“恇惧”《灵枢》、《甲乙》作“而恇”。
①“惧”字，仁和寺本无。
痈疽
平按：此篇自篇首至“此其候也。黄帝曰：善”，见《灵枢》卷十二第八十一《痈疽篇》。又自篇首至“脏伤故死矣”，见《甲乙经》卷十一第九上篇。又自“黄帝曰：愿尽闻痈疽之形”至“此其候也。黄帝曰：善”，见《甲乙经》卷十一第九下篇。又自“黄帝问于岐伯曰：有病痈肿致痛”至“可使全。黄帝曰：善”，见《素问》卷十三第四十《腹中论篇》。又自“黄帝问曰”诸痈肿筋挛“至末，见《素问》卷五第十四《脉要精微论篇》，《甲乙》同上。
<strong>黄帝问于岐伯曰：余闻肠胃受谷，上焦出气，以温分肉，而养骨节，通腠理。</strong>
上焦出卫气，卫气为阳，故在分肉能温之也。气润骨节，骨节脑髓皆悉滋长，故为养也。令腠理无痈，故为通。
<strong>中焦出气如露，上注溪谷而渗孙络，孙络②津液和调，变化而赤为血，血和则孙脉先满，满乃注于络脉，皆盈，乃注于经脉。</strong>
出气，谓营气也。经络及孙络有内有外，内在脏腑，外在筋骨肉间。谷入于胃，精液渗诸孙络，入于大络，大络入经，流注于外。外之孙络，以受于寒温四时之气，入络行经以注于内。令③明水谷津液，入于孙络，乃至于经也。内外经络行于脏腑，脏腑气和乃得生也。
平按：“露”《甲乙》作“雾”。“孙络”二字《灵枢》、《甲乙》不重。“而赤”《甲乙》作“赤而”。“先满，满乃注于络脉”《灵枢》作“先满溢，乃注于络脉”，《甲乙》“满”字不重，“络脉”下重“络脉”二字。注“渗诸孙络”，“诸”袁刻作“于”。
②“孙络，孙络”，萧本原作“孙脉，孙络”，据杨上善注及萧氏按语改。仁和寺本作“孙脉，孙脉”。
③“令”，人卫本注曰：疑当作“今”。
<strong>阴阳已张，因息乃行，行有经纪，周有道理，与天合同，不得休止。</strong>
张，张也。阴，营气也。阳，卫气也。神之动也故出入息动，息之动也营卫气行，营卫气行必有经纪，营卫周行道理，人与天道同运，天运非常之道故不休也。
平按：《甲乙》“已张”作“乃张”；“乃行”作“而行”。
<strong>切而调之，从虚去实，泻则不足，疾则气减，留则先后；从实去虚，补则有余。血气已调，形神乃持，余已知血气之平与不平，未知痈疽之所从生，成败之时，死生之期，期有远近，何以度之，可得闻乎？</strong>
切，专志也。用心专志，调虚实也。泻者顺于虚，专去盛实，泻之甚者，则不足也。气至因而疾泻，则便④气盛⑤。气至留而不泻，则针与气先后不相得也。若顺实唯去于虚，补之甚者，则有余也。是以切而调之者，得之于心，不可过虚实也。故善调者，补泻血气，使形与神相保守也。持者，保守也。如此调养，血气平与不平，言已知之；然犹未通痈疽三种之论，故请所闻。
平按：“形神”《灵枢》作“形气”。“平与不平”《甲乙》作“至与不至”。
④“便”字，仁和寺本残，观其剩形，似为“使”字。
⑤“盛”，人卫本注曰：疑是“减”字。
<strong>岐伯曰：经脉留行不止，与天同度，与地合纪。</strong>
此言天有度数，地有经纪。
<strong>故天宿失度，日月薄蚀；地经失纪，水道流溢，草蔖不成，五谷不殖，径路不通，民不往来，巷聚邑居，别离异处。</strong>
蔖，采古切，草名也，亦节枯也。此言天度、地纪有失致损也。
平按：“蔖”《灵枢》作“萓”，注云：“鱼饥切。”详《玉篇》：萓本作宜，鹿葱也。《广韵》蔖，采古切，草死也。与杨注“节枯”之意同，较“萓”义为长。
<strong>血气犹然，请言其故。夫血脉营卫，同①流不休，上应星宿，下应经数。</strong>
此言人之血气合于天地。
平按：《甲乙》“星宿”作“天宿”。
①“同”，人卫本注曰：据《灵枢•痈疽篇》、《甲乙》卷十一第九上、《刘涓子方》卷四、《千金翼》卷二十三第一及《医心方》卷十五第一应作“周”。
<strong>寒气客于经络之中则血泣，血泣则不通，不通则卫气归之，不得复反，故痈肿。寒气化为热，热盛则腐肉，肉腐则为脓，脓不泻则烂筋，筋烂则伤骨，骨伤则髓消，不当骨空，不得泄泻，煎枯空虚，则筋骨肌肉不相营，经脉败漏，薰于五脏，脏伤故死矣。</strong>
此言血气行失，有损有病也。
平按：“煎枯空虚”《灵枢》作“血枯空虚”，《甲乙》作“则筋骨枯空，枯空”。《灵枢》“营”作“荣”，《甲乙》作“亲”；“经脉”作“经络”；“故死”作“则死”。
<strong>黄帝曰：愿尽闻痈疽之形与忌日名。</strong>
凡有三问：一问痈疽形状，二问痈疽死生忌日，三问痈疽名字也。
<strong>岐伯曰：痈发于嗌中，名曰猛疽。猛疽不治，化为脓，脓不泻，塞咽，半日死；其化为脓者，泻已已，则含豕膏，毋冷食，三日而已。</strong>
下答痈疽形状及名并所发处，合二十一种：一十八种有名有状，有所发处；三种但有所发之处，无名与状。二十一种中，七种无死生忌日，余十四种皆有忌日。凡痈疽所生，皆以寒气客于经络之中，令血凝涩不通，卫气归之，寒极化为热气，成痈疽②，腐肉为痈，烂筋坏骨为疽，轻者疗之可生，重者伤脏致死。名猛疽等，痈疽之名，圣人见其所由立之名状如左，随变为形，亦应不可胜数也。近代医人，元不识本名之旨，随意立称，不可为信。嗌，咽也。寒气客脉之处，即发热以为痈疽，无常处也。
平按：“泻已已”《灵枢》无两“已”字，《甲乙》作“脓泻已”。《灵枢》、《甲乙》“含”作“合”；“膏”下无“毋”字。注“热气”下原缺一字，袁刻作“郁积”二字，不合，谨空一格。
②“疽”，仁和寺本作“肿”。
<strong>发于颈，名曰夭疽。其痈大以赤黑，不急治，则热气下入泉液，前伤任脉，内薰肝肺，薰肝肺，十余日而死矣。</strong>
<strong>项前曰颈。</strong>
平按：“泉”《灵枢》、《甲乙》作“渊”，说见前。
<strong>阳气大发，消脑留项，名曰脑铄。其色不乐，项痛而①刺以针，烦心者，死不治。</strong>
脑后曰项。
平按：“阳气”《灵枢》作“阳留”。《甲乙》“留项”作“溜项”。“铄”《灵枢》、《甲乙》作“烁”。“项痛而刺以针”，《灵枢》“刺”上有“如”字，《甲乙》作“脑项痛如刺以针”。《灵枢》“治”上有“可”字。
①“而”，人卫本注曰：通“如”，同也。《甲乙》卷十一第九下、《刘涓子方》卷四、《巢源》卷三十二《疽候》及《千金翼》卷二十三第二正作“如”。《灵枢•痈疽》则“而如”连用。
<strong>发于肩及臑，名曰疵痈。其状赤黑，急治之，此令人汗出至足，不害五脏，痈发四五日，逆焫之。</strong>
肩前臂上腘肉名腨。
<strong>发于掖下赤坚，名曰米疽。治之以砭石，欲细而长，数砭之，涂以豕膏，六日已，勿裹之。</strong>
砭，甫廉反，同，以石刺病也。欲细而长者，伤形深也。
平按：《灵枢》、《甲乙》“坚”下有“者”字；“治之”下有“以”字；“数砭”作“疏砭”。注“同”二字，袁刻脱。
<strong>其痈坚而不溃者，为马刀侠瘿，急治之。</strong>
马刀亦谓痈不脓者是也。颈前曰婴也。
<strong>发于胸，名曰井疽，其状如大豆，三四日起，不早治，下入腹，不治，七日死。</strong>
井疽起三四日，不疗下入腹，寒热不去十②日③死也。
平按：“发于胁”上，《灵枢》、《甲乙》有“发于膺，名曰甘疽，色青，其状如谷实瓜蒌，常苦寒热，急治之，去其寒热，十岁死，死后出脓。”一条。
②“十”，人卫本注曰：本书经文作“七”，与《灵枢》、《甲乙》、《千金冀》及《医心方》同；但《刘涓子方》卷四、《巢源》卷三十二《疽候》及《外台》卷二十四《痈疽方》均作“十”，《外台》注云：“寒热不去，十日早死。”与本注同。
③“日”，仁和寺本作“年”，疑误。
<strong>发于胁，名曰败疵。败疵者，女子之病也，灸之，其病大痈脓，治之，其中乃有生肉，大如赤小豆。剉翘草根各一升，水一斗六升煮之，竭为三升，即强饮，厚衣坐釜上，令汗出至足已。</strong>
“败”亦曰“改”，量谓此病。生于女子，故釜上蒸之，出汗即已。有本翘、松各一升。
平按：“其中”上无“治之”二字；“”上无“剉”字，有“治之以”三字；“各一升”上有“及赤松子根”五字；“竭”上有“令”字；“为三升”作“得三升”，《灵枢》作“为取三升”。
<strong>发于股胻，名脱疽。其状不甚变，而痈脓搏骨，不急治，三十日死。</strong>
髀内曰股，股外曰髀，膝上股下骨称曰股胻也。
平按：《灵枢》、《甲乙》“胻”作“胫”；“脱疽”作“股胫疽”。《甲乙》“变”下有“色”字；“搏骨”作“内薄于骨，急治之”。
<strong>发于尻，名曰兑疽。其状赤坚大，急治之，不治，三十日死矣。</strong>
尻，脽①也。脽，音谁。
平按：“兑”《灵枢》、《甲乙》作“锐”。“三十日”，日本《医心方》作“四十日”。
①“脽”，萧本误作“睢”。今据仁和寺本改。下“脽”字同。
<strong>发于股阴，名曰赤施。不急治，六日死，在两股之内，不治，六十日而死。</strong>
阴下之股。
平按：《甲乙》“施”作“弛”。《灵枢》“六日”作“六十日”；“六十日”作“十日”，《甲乙》同。
<strong>发于膝，名曰疵疽。其状大痈，色不变，寒热而坚，勿石，石之死。须其柔乃石之者，生。</strong>
勿石之者，准例皆砭之，此唯言石之，或以冷石熨之，所以坚而不石，以其寒聚结，听柔乃石之。
平按：《灵枢》“疵疽”作“疵痈”；“而坚”作“如坚石”。《甲乙》“须其柔”作“须其色异柔”。
<strong>诸痈疽之发于节而相应者，不可治也。</strong>
当节生痈，脓入节间伤液，故不可疗也。
平按：《甲乙》无“疽”字。
<strong>发于阳者，百日死；发于阴者，四十日死也。</strong>
丈夫阴器曰阳，妇人阴器曰阴。
平按：“四十日”《灵枢》作“三十日”。
<strong>发于胫，名曰兔齧。其状赤至骨，急治，不治，害人也。</strong>
胫，谓膝下胫骨也。
平按：《甲乙》“齧”作“啮”；“赤”作“如赤豆”三字；“害人”作“杀人”。
<strong>发于踝，名曰走缓。其状色不变，数石其输而止其寒热，不死。</strong>
色不变者，肉色不变也。石其输者，以冷石熨其所由之输也。
平按：《灵枢》、《甲乙》“踝”上有“内”字。《灵枢》“状”下有“痈也”二字。“输”《甲乙》作“俞”。
<strong>发于足上下，名曰四淫。其状大痈，不色变，不之，百日死。</strong>
足上下者，足趺上下也。
平按：《灵枢》、《甲乙》无“不色变”三字。
<strong>发于足傍，名曰厉疽。其状不大，初如小指发，急治之，去其黑者，不消辄益，不治，百日死。</strong>
傍，谓足内外之侧也。
平按：“初如”《甲乙》作“初从”；“之，去”作“去之”；“黑”上有“状”字；“不消”作“不可消”。
<strong>发于足指，名曰脱痈。其状赤黑，死不治；不赤黑，不死。治之不衰，急斩去之活，不然则死矣。</strong>
不则死者，不斩去死也。
平按：《灵枢》“不衰”上无“治之”二字；“斩”下无“去”字。《灵枢》、《甲乙》无“活”字。“不然”《甲乙》作“不去”，《灵枢》无“然”字。
<strong>黄帝曰：夫子言痈疽，何以别之？岐伯曰：营卫稽留于经脉之中，则血泣而不行，不行则卫气从之，从之而不通，壅遏而不得行，故曰大热不止，热胜则肉腐，肉腐则为脓，然不能陷于骨髓，骨髓不为焦枯，五脏不为伤，故命曰痈。</strong>
营卫稽留经脉泣不行者，寒气客之，血泣不行，卫气归在泣血之中也。
平按：《甲乙》“稽留”作“积留”；“经脉”作“经络”。《灵枢》“从之”二字不重，《甲乙》作“归之”。“故曰”《灵枢》作“故热”，《甲乙》作“故曰热”。《灵枢》“骨髓”二字不重。“陷于骨髓”《甲乙》作“陷肌肤于骨髓”；“命曰”作“名曰”。
<strong>黄帝曰：何谓疽？岐伯曰：热气淳盛，下陷肌肤，筋髓骨枯，内连五脏，血气竭，当其痈下筋骨、良肉皆毋余，故命曰疽。</strong>
痈下者，即前之痈甚，肌、肤、肉、筋、骨、髓，斯之六种，皆悉破坏，命之曰疽也。
平按：“淳”《甲乙》作“纯”；“骨枯”作“骨肉”，《灵枢》无“骨”字。“竭”下，《甲乙》有“绝”字。
<strong>疽者，上之皮夭以坚，上如牛领之皮；痈者，其皮上薄以泽，此其候也。黄帝曰：善。</strong>
此言其痈疽之候异。
平按：《甲乙》“上之”作“其上”；“夭”下有“瘀”字；“上如”作“状如”。
<strong>黄帝问于岐伯曰：有病痈肿，颈痛胸满腹胀，此为何病？何以得之？</strong>
因于痈肿，有此三病，未知所由，故请之也。
平按：《素问》“痈”作“膺”。《甲乙》“颈”作“胫”。
<strong>岐伯曰：名厥逆。</strong>
因痈肿热聚，气失逆上，上盛故颈痛，下虚故胸满腹胀也。
平按：《甲乙》作“病名曰厥逆”。注“失”字，袁刻脱。
<strong>曰：治之奈何？曰：灸之则瘖，石之则狂，须其气并，乃可治。曰：何以然？曰：阳气重上，有余于上，灸之则阳气入阴，则瘖；石之则阳气虚，虚则狂；须其气并而治之，可使全。黄帝曰：善。</strong>
灸之瘖者，阳气上实，阴气下虚，灸之火壮，阳盛溢入阴，故瘖。以冷石熨之，则阴气独盛，阳气独虚，以阳气独虚，发于狂。可任自和，然后疗之，使之全也。
平按：“则瘖”《素问》作“入则瘖”，《甲乙》同。“使全”《甲乙》作“使愈”。
<strong>黄帝问曰：诸痈肿筋挛、骨痛，此皆安生？</strong>
因于痈肿，有此二病，故请所生。
平按：“生”《甲乙》作“在”，袁刻作“主”。
<strong>岐伯曰：此寒气之肿也，八风之变也。曰：治之奈何？曰：此四时之病也，以其胜，治其输。</strong>
筋骨是阴，加以寒气，故为寒肿也。此乃四时八正虚风变所为也，引其所胜克之则愈也。
平按：“治其输”《素问》作“治之愈也”。《甲乙》“输”作“俞”。
虫痈
平按：此篇自篇首至末，见《灵枢》卷十第六十八《上膈篇》，又见《甲乙经》卷十一第八。
<strong>黄帝问于岐伯曰：气为上鬲，上鬲者，食饮入而还出，余已知之矣；虫为下鬲，下鬲者，食晬时乃出，余未得其意，愿卒闻之。</strong>
晬，子内反。鬲，痈也。气之在于上管，痈而不通，食入还即吐出；虫之在于下管，食晬时而出，虫去下虚，聚为痈，故须问也。
平按：《灵枢》“鬲”作“膈”；“上鬲”二字不重。《甲乙》“入”上无“饮”字。
<strong>岐伯曰：喜怒不适，饮食不节，寒温不时，则寒汁流于肠中，流于肠中即虫寒，虫寒则积聚守于下管，守于下管则下管充廓，卫气不营，邪气居之。人食则虫上食①，虫上食则下管虚，虚则邪气胜之，积聚以留，留则痈②成，痈成则下管约。其痈在管内者，则沉而痛深；其痈在外者，则痈外而痛浮，痈上皮热。</strong>
虫痈之病，所由有三：一因喜怒伤神，不得和适；二因纵欲，饮食不节；三因随情寒温，不以时受。此三因中随有一种乖和，则寒邪汁下流于肠中，令肠内虫寒，聚满下管，致使卫气不得有营，邪气居之。又因于食，虫亦上食，下管遂虚，邪气积以成痈。其痈若在管内，其痛则深；若管外，其痛则浮，当痈皮热，以为候也。
平按：《甲乙》“则寒汁流于肠中”，“流”作“留”；“流于肠中即虫寒”作“留而虫寒”；“管”作“脘”；“则下管充郭，卫气不营”作“守下脘则胃肠充郭，胃气不营”。《灵枢》“则下管充郭”作“则肠胃充郭”；“虚则邪气胜之”作“下管虚则邪气胜之”。《甲乙》“胜”下无“之”字，有“胜则”二字。《灵枢》“则沉”二字作“即”。
①“食”，萧本误作“痈”。今据仁和寺本改。
②“痈”，萧本误作“食”。今据仁和寺本改。
<strong>黄帝曰：刺之奈何？岐伯曰：微按其痈，视气所行，</strong>
以手轻按痈上以候其气，取知痈气所行有三：一欲知其痈气之盛衰，二欲知其痈之浅深，三欲知其刺处之要，故按之以视也。
平按：《甲乙》无“微”字。
<strong>先浅刺其傍，稍内益深，遂而刺之，毋过三行，</strong>
候其痈傍气之来处，先渐浅刺，后以益深者，欲导气令行也。还，复也。如此更复刺，不得过于三行也。
平按：“遂”《灵枢》、《甲乙》作“还”，据本注亦应作“还”，当系传写之误。
<strong>察其沉浮，以为深浅，</strong>
沉浮，浅深也，察痈之浅深以行针也。
平按：《甲乙》作“浅深”。
<strong>已刺必熨，令热入中，日使热内，邪气益衰，大痈乃溃。</strong>
寒汁邪气聚以为痈，故痈塞也。令①刺已熨之令热入中者，以寒，温使其日有内热，寒去痈溃也。
①“令”，人卫本注曰：疑“今”之误。
<strong>以参伍禁，以除其内，</strong>
亦可含于豕膏，无冷食，三日其病已矣。参伍，揣量也。
平按：《甲乙》作“互以参禁”，《灵枢》作“伍以参禁”。
<strong>恬惔无为，乃能行气，</strong>
夫情有所②在则气有所并，气有所并则不能营卫，故忘情恬惔无为，则气将自营也。
平按：《灵枢》、《甲乙》“惔”作“澹”，袁刻作“淡”。
②“有所”，萧本原作“所有”。今据仁和寺本改。
<strong>后以酸苦，化谷乃下。</strong>
酸为少阳，苦为太阳，此二味为温，故食之化谷也。
平按：《灵枢》“酸”作“咸”。《甲乙》此句作“后服酸苦，化谷乃下鬲矣。”
寒热瘰疬
平按：此篇自篇首至末，见《灵枢》卷十第七十《寒热篇》，又见《甲乙经》卷八第一上篇。
<strong>黄帝问于岐伯曰：寒热瘰疬在于颈掖者，皆何气使生？岐伯曰：此皆鼠瘘，寒热之毒气也，堤留于脉而不去也。</strong>
风成为寒热，寒热之变亦不胜数，乃至甚者为痈病也。今行脉中壅遏，遂为瘰疬鼠瘘也。堤，痈障。
平按：“掖”《灵枢》、《甲乙》作“腋”。“堤留于脉”《甲乙》作“稽于脉”，注云：“《灵枢》稽作堤”今本《灵枢》仍作“留”，无“堤”字。
<strong>黄帝曰：去之奈何？岐伯曰：鼠瘘之本，皆在于脏，其末上于颈掖之间，其浮于脉中而未内著于肌肉而外为脓血者，易去也。</strong>
寒热之气在肺等脏中，循脉而上，发于颈掖，不生于项。在脉中未在肌肉，言其浅也。为脓血者，外泄气多，故易去也。
平按：《甲乙》“上于”作“上出”；“脉中”作“胸中”；“而未内著”作“未著”二字。《灵枢》“上于”作“上出于”三字。注“易去”，袁刻误作“是去”。
<strong>黄帝曰：去之奈何？岐伯曰：请从其本引其末，可使衰去而绝其寒热。审按其道以予之，徐往徐来以去之，</strong>
本，谓脏也。末，谓瘘处也。道，谓脏腑脉行所发穴路也。徐往来者，动针法也。
平按：“奈何”下，袁刻脱“岐伯曰”三字。
<strong>其小如麦者，一刺知，三刺而已。</strong>
疗之得愈分剂也。
<strong>黄帝曰：决其死生奈何？岐伯答曰：反其目视之，其中有赤脉，从上下贯瞳子，见一脉，一岁死；见一脉半，一岁半死；见二脉，二岁死；见二脉半，二岁半死；见三脉，三岁而死。见赤脉而不下贯瞳子，可治也。</strong>
以下言死生候也。寒热已成，成在太阳，太阳为目上纲，其脉下见，令①太阳经溢入络中，甚者并入络中，下贯瞳子，瞳子是骨之精，为寒热伤甚，故一脉独贯，一岁死也。若为二三，气散不独，故二三岁死也。虽有赤脉，不贯瞳子，可得疗者，以未伤骨精故也。
①“令”，人卫本注曰：疑今之误。
灸寒热法
平按：此篇自篇首至末，见《素问》卷十六第六十《骨空论篇》，又见《甲乙》卷八第一上篇。
<strong>灸寒热之法，先取项大椎，以年为壮数，</strong>
大椎穴，三阳督脉之会，故灸寒热气取。《明堂》大椎有疗伤寒病，不疗寒热。
平按：“先取”《素问》作“先灸”。
<strong>次灸厥骨，以年为壮数，视背输陷者灸之，</strong>
此脉中血寒而少，故取背输陷也。厥骨，脊骶骨也。有本“厥”与“骨”通为一字，巨月反。
平按：“厥骨”《素问》、《甲乙》作“撅骨”。注“此脉”，袁刻误作“此血”。
<strong>与臂肩上陷者灸之，</strong>
臂肩亦取脉陷，疗寒热之输，肩贞等穴也。
平按：《素问》、《甲乙》“与”作“举”。
<strong>两季胁之间灸之，</strong>
季胁本侠脊京门穴也。
<strong>外踝之上，绝骨之端灸之，</strong>
阳辅等穴。
<strong>足小指、次指间灸之，</strong>
临泣等穴也。
平按：“小指”，袁刻作“少指”。
<strong>腨下陷脉灸之，</strong>
承山等穴。
平按：“腨下”《甲乙》作“腨上”。
<strong>外踝之后灸之，</strong>
昆仑等穴也。
<strong>缺盆骨上切之坚痛如筋者灸之，</strong>[平按：《甲乙》“坚痛”作“坚动”。]<strong>膺中陷骨间灸之，骭骨下灸之，</strong>[平按：“骭骨”《素问》、《甲乙》作“掌束骨”。]<strong>脐下关元三寸灸之，毛际动脉灸之，膝下三寸分间灸之，</strong>[平按：“膝下”《甲乙》作“脐下”；“三寸”作“二寸”。]<strong>足阳明灸之，跗上动脉灸之，</strong>[平按：“足阳明”下，《素问》无“灸之”二字，新校正云：“按《甲乙经》、全元起本足阳明下有灸之二字，并跗上动脉是二穴。”据此，则全本与本书相同，但今本《甲乙》仍无“灸之”二字。]<strong>颠上动脉灸之。</strong>[平按：《素问》、《甲乙》“动脉”作“一”字。]<strong>犬所齧之处灸之三壮，即以犬伤痛壮数灸也，凡当灸二十七处。</strong>
骭，音干。骭，穴也，冲阳等穴也。题云灸寒热法，此总数之二十七处中，有依其输穴，亦取气指而灸之，不可为定，可量取也。
平按：“齧”《素问》作“啮”，《甲乙》同，无“三壮”二字。“痛壮数灸也”《素问》作“病法灸之”，《甲乙》作“病法三炷灸之”。“二十七处”《素问》、《甲乙》均作“二十九处”。
<strong>伤食，灸不已者，必视其经之过于阳者，数刺之输血，药之也。</strong>
伤食为病，灸之不得愈者，可刺之。刺法，可刺大经所过之络出血，及饮药调之阳络脉也。
平按：《素问》“灸”下有“之”字；“之输”作“其俞”；“血药”作“而药”。
卷第二十七邪论
七邪
平按：此篇自篇首至末，见《灵枢》卷十二第八十《大惑论》。又自篇首至“甚者为惑”，见《甲乙经》卷十二第四，又自“人之喜忘者”至“故不嗜食也”，见《甲乙》卷十二第一。自“病而不得卧出者”至末，见《甲乙》卷十二第三，惟编次小异。
<strong>黄帝问于岐伯曰：余尝登于清冷之台，中阶而顾，匍匐而前，则惑。余私异之，窃内怪之，狂瞑独视，安心定气，久而不解，独转独眩，被发长跪，俛而视之，后久之不已，卒然自止，何气使然？</strong>
小怪曰异之，大异曰怪之。瞑，目合也。俛而视之，下直视也。何气使然，问其生惑所由也。“转”，有为“传”；“眩”有为“脆”，量误也。“冷”，有本为“零”也。
平按：《灵枢》“尝登”作“尝上”；“狂瞑”作“独瞑”；“独转”作“独传”；“自止”作“自上”。《甲乙》“清冷之台”作“青霄之台”；“中阶”作“中陛”；“而顾”作“而惑”；无“匍匐”至“怪之”十四字；“独瞑独视”作“独冥视之”；“被发”上，无“独转独眩”四字；“后久之不已”作“久不已”三字。
<strong>岐伯曰：五脏六腑之精气，皆上注于目而为之精。</strong>
五脏六腑精液，及脏腑之气清者，上升注目，以为目之精也。
平按：《甲乙》无“皆”字。
<strong>精之果者为眼，</strong>
精之果，别称为眼。果，音颗。
平按：《灵枢》“果”作“窠”；无“者”字。《甲乙》“果”作“裹”。
<strong>骨之精为瞳子，</strong>
肾精主骨，骨之精气为目之瞳子。
<strong>筋之精为黑眼，</strong>
肝精主筋，筋气以为精之黑眼也。
<strong>血之精为络，</strong>
心精主血，血气以为眼精赤络。
<strong>其果气之精为白眼，</strong>
肺精主气，气之精为白眼。
平按：《灵枢》“果”作“窠”。《甲乙》“其果”作“其络”；“白眼”作“白睛”。
<strong>肌肉之精则为约束裹撷，</strong>
脾精主肉，肉气之精以为眼之束约裹撷。撷，胡结反。
平按：《甲乙》“撷”作“契”。
<strong>筋骨血气之精而与脉并为系，上属于脑，后出于项中。</strong>
四气之精并脉合为目系，其系上属于脑，后出项中。
<strong>故邪中于项，因逢其身虚，其入深，则随眼系以入于脑，则脑转，脑转则引目系，目系急，急则目眩以转矣。</strong>
后曰项，前曰颈。以目系入脑，故邪循目系，脑转目眩也。
平按：《甲乙》“项”作“头”；“因”作“目”。《灵枢》“入于脑”下，重“入于脑”三字，《甲乙》重“入”字。“目系，目系急，急”《灵枢》、《甲乙》作“目系急，目系急”。
<strong>邪中其精，所中不相比也则精散，精散则视歧，故见两物。</strong>
五精合而为眼，邪中其精，则五精不得比和，别有所见，故视岐见于两物，如第二问等也。
平按：“邪中其精”《灵枢》作“邪其精，其精”五字，《甲乙》作“邪中其精，则其精”。袁刻“精”误作“经”，注亦误。
<strong>目者，五脏六腑之精也，营卫魂魄之所常营也，神气之所生也，故神劳则魂魄散，志意乱。</strong>
目之有也，凡因三物：一为五脏六腑精之所成，二为营卫魂魄血气所营，三为神明气之所生。是则以神为本，故神劳者，魂魄意志五神俱乱也。
<strong>是故瞳子、黑眼法于阴，白眼、赤脉法于阳，故阴阳合传而精明也。</strong>
是以骨精瞳子、筋精黑眼，此二是肝肾之精，故法于阴也。果气白眼及血之赤脉，此二是心肺两精，故法于阳也。肺虽少阴，犹在阳中，故为阳也。此之阴阳四精和合，通传于气，故曰精明也。
平按：《甲乙》“白眼”作“白睛”；“合传”作“合揣”，注云：“《灵枢》作传。”
<strong>目者，心之使也；心者，神之舍也。故神分精乱而不传，卒然见非常之处，精神魂魄散不相得，故曰惑。</strong>
心脏者，心内形也。心者神之用，神者心之主也。故神劳分散，则五精乱不相传，卒见非常两物者也，以其精神乱为惑也。
平按：“传”《灵枢》作“转”，《甲乙》作“揣”，注云：“一作转。”
<strong>黄帝曰：余疑其然。余每之东苑，未尝不惑，去之则复，余惟独为东苑劳神乎？何其异也？</strong>
清冷之台在东苑，故每往登台则惑，去台则复于常，岂不为彼东苑劳神，遂至有惑，是所可怪也。
<strong>岐伯曰：不然也。心有所喜，神有所恶，卒然相感，则精气乱，视误故惑，神移乃复。</strong>
夫心者神用，谓之情也。情之所喜，谓之欲也。故情之起欲，是神之所恶；神之所好，心之所恶。是以养神须去情欲，欲去神安，长生久视；任心所作，则情欲百端，情欲既甚，则伤神害命。斯二不可并行，并行相感则情乱致惑；若得神移反本，则惑解神复。
平按：“卒然相感”《灵枢》、《甲乙》“感”作“惑”。注“并行相感”，袁刻“感”误作“惑”。
<strong>是故间者为迷，甚者为惑。黄帝曰：善。</strong>
间，轻也。甚，重也。此为第一惑邪。
<strong>黄帝曰：人之喜忘者，何气使然？岐伯曰：上气不足，下气有余，肠胃实而心肺虚，虚则营卫留于下久，不以时上，故喜忘矣。</strong>
心肺虚，上气不足也。肠胃实，下气有余也。营卫行留于肠胃不上，心肺虚故喜忘。复有上时，又得不忘也。此为第二喜忘邪也。
平按：“喜忘”《灵枢》、《甲乙》作“善忘”。《灵枢》“久”下有“之”字。
<strong>黄帝曰：人之喜饥而不嗜食者，何气使然？岐伯曰：精气并于脾，热气留于胃，胃热则消谷，谷消故喜饥。胃气逆上故胃管寒，胃管寒故不嗜食也。</strong>
精气，阴气也。胃之阴气并在脾内，则胃中独热，故消食喜饥。胃气独热，逆上为难，所以胃咽中冷，故不能食也。此为第三不嗜食邪。
平按：《灵枢》、《甲乙》“喜饥”作“善饥”；“胃管”作“胃脘”。
<strong>黄帝曰：病而不得卧出者，何气使然？岐伯曰：卫气不得入于阴，常留于阳，留于阳则阳气满，满则阳蹻盛，不得入于阴，阴气虚，故目不得瞑矣。</strong>
卫气昼行阳脉二十五周，夜行五脏二十五周，昼夜周身五十周。若卫行阳脉，不入脏阴，则阳脉盛，则阳蹻盛而不和，阴蹻虚也。二蹻并至于目，故阳盛目不得瞑，所以不卧。此为第四不得卧邪。瞑，音眠。
平按：《灵枢》“卧”下无“出”字，疑衍。《甲乙》“瞑”作“眠”。
<strong>黄帝曰：病而目不得视，何气使然？岐伯曰：卫气留于阴，不得行于阳，留于阴则阴气盛，盛则阴蹻满，不得入于阳，阳气虚，故目闭焉。</strong>
卫气留于五脏，则阴蹻盛不和，惟阴无阳，所以目闭不得视也。以阳主开，阴主闭也。此为第五不得视邪也。
平按：“病而目”《灵枢》作“病目而”，《甲乙》作“目闭”二字；“留”作“行”；“行”作“入”，注云：“《九卷》行作留，入作行。”
<strong>黄帝曰：人之多卧者，何气使然？岐伯曰：此人肠胃大而皮肤瀒，而分肉不解焉。肠胃大则卫气留久，皮肤瀒则分肉不解，其行迟。夫卫气者，昼日常行于阳，夜行于阴，故阳气尽则卧，阴气尽则寤。故肠胃大，则卫气行留久；皮肤瀒，分肉不解，则行迟。留于阴也久，其气不精，则欲瞑，故多卧。肠胃小，皮肤滑以缓，分肉解利，卫气之留于阳也久，故少卧焉。</strong>
其人肠胃能大，皮肤能涩，大则卫气停留，瀒则卫气行迟，留而行瀒，其气不精，故多卧少寤；反之少卧。此为第六多卧邪也。
平按：“瀒”《灵枢》作“湿”，《甲乙》作“涩”。“不精”《灵枢》作“不清”。注“多卧邪”，袁刻“邪”作“者”。
<strong>黄帝曰：其非常经也，卒然多卧者，何气使然？岐伯曰：邪气留于上焦，上焦闭而不通，已食若饮汤，卫反留于阴而不行，故卒然多卧。</strong>
邪气留于上焦，上焦之气不行，或因饮食，卫气留于心肺，故闷而多卧。此为第七邪也。
平按：“卫反留”《灵枢》作“卫气留久”，《甲乙》作“卫气久留”。
<strong>黄帝曰：善。治此诸邪奈何？岐伯曰：先其腑脏，诛其小过，后调其气，盛者泻之，虚者补之，必先明知其形气之苦乐，定乃取之。</strong>
疗此七邪之法，先取五脏六腑诸募等脏腑之上诸穴，除其微过，然后调其脏腑五输六输而补泻之。补泻之前，必须明知形气虚实苦乐之志，然后取之。
平按：“先其腑脏”《灵枢》作“先其脏腑”，《甲乙》作“先视其腑脏”。“形气”《灵枢》作“形志”。
十二邪
平按：此篇自篇首至末，见《灵枢》卷五第二十八《口问篇》。又自“黄帝曰：人之欠者，何气使然”至末，见《甲乙经》卷十二第一，惟编次小异。
<strong>黄帝间居，避左右而问岐伯曰：余以闻九针之经，论阴阳逆顺六经已毕，愿得口问。岐伯避席再拜对曰：善乎哉问也！此先师之所口传也。</strong>
间居，晏也。避，去也。六经，阴阳各有三阴三阳之脉也。口传者，文传得粗，口传得妙，谓口决其理也。
平按：《灵枢》“避左右”作“辟左右”；“以闻”作“已闻”；“再拜”下无“对”字。
<strong>黄帝曰：愿闻口传。岐伯曰：夫百病之始生也，皆生于风雨寒暑，阴阳喜怒，食饮居处，大惊卒恐。</strong>
风雨、寒暑、居处，外邪也。阴阳、喜怒、饮食、惊恐，内邪也。
平按：“愿闻”，袁刻作“愿问”。“食饮”《灵枢》作“饮食”。
<strong>血气分离，</strong>
此内外邪生病所由，凡有五别。一，令血之与气不相合也。
<strong>阴阳破散，</strong>
二，令脏腑阴阳分散也。
<strong>经络决绝，脉道不通，</strong>
三，令经脉及诸络不相通也。
平按：《灵枢》“决”作“厥”。
<strong>阴阳相逆，卫气稽留，</strong>
四，令阴阳之气乖和，卫气不行。
<strong>经脉空虚，血气不次，乃失其常。</strong>
五，令诸经诸络虚竭，营血卫气行无次第。
平按：《灵枢》“空虚”作“虚空”。
<strong>论不在经者，请道其方。</strong>
如上所说，论在经者，余已知之。有所生病不在经者，请言其法也。
<strong>黄帝曰：人之欠者，何气使然？岐伯曰：卫气昼日行于阳，夜则行于阴。阴者主夜，夜者主卧。阳者主上，阴者主下。故阴气积于下，阳气未尽，阳引而上，阴引而下，阴阳相引，故数欠。阳气尽而阴气盛，则目瞑；阴气尽而阳气盛，则寤矣。</strong>
阳气主昼在上，阴气主夜在下。阴气尽，阳气盛，则寤；阳气尽，阴气盛，则瞑。今阳气未尽，故引阴而上，阴气已起，则引阳而下，阴阳相引上下，故数欠也。
平按：《甲乙》“昼”下无“日”字；“夜则行于阴”，无“则”字。《灵枢》“夜”下有“半”字。又《甲乙》“阳引”作“阳气”；“阴引”作“阴行”；“则寤”下有“肾主欠”三字。
<strong>泻足少阴，补足太阳。</strong>
泻于肾脉足少阴实，补于膀胱脉足太阳虚，令阴阳气和，故欠愈也。有本作“足太阴”。
<strong>黄帝曰：人之哕者，何气使然？岐伯曰：谷入于胃，胃气上注于肺。今有故寒气与新谷气俱还入于胃，新故相乱，真邪相攻并相逆，复于胃，故为哕。</strong>
谷入胃已，清气上注于肺，浊气下留于胃，有故寒气与新谷气俱入于肾，新故真邪在于胃中相攻相逆，复从胃出，故为之哕。
平按：“并相逆”，《灵枢》“并”上有“气”字，《甲乙》无“并”字。“复于胃”，《灵枢》、《甲乙》“复”下有“出”字。
<strong>补手太阴，泻足少阴。</strong>
宜补肺脉手太阴，泻肾脉足少阴。以足少阴主寒，故须泻之，手太阴主气，故先补之。
平按：《甲乙》“补”上有“肺主哕”三字；“足少阴”作“足太阴”，下有“亦可以草刺其鼻，嚏而已；无息而疾引之，立已；大惊之，亦可已”二十四字。
<strong>黄帝曰：人之唏者，何气使然？岐伯曰：此阴气盛而阳气虚，阴气疾而阳气徐，阴气盛，阳气绝，故为唏。</strong>
唏，火几反，笑也。阴气盛而行疾，阳气虚而行徐，是以阳气绝为唏也。
<strong>补足太阳，泻足少阴。</strong>
以腑膀胱太阳气绝，故须补之。肾脏少阴气盛，故须泻之。
<strong>黄帝曰：人之振寒者，何气使然？岐伯曰：寒气客于皮肤，阴气盛，阳气虚，故振寒寒栗，补诸阳。</strong>
以阳虚阴盛，阳虚故皮肤虚，阴盛故寒客皮肤，故振寒寒栗，宜补三阳之脉。
<strong>黄帝曰：人之噫者，何气使然？岐伯曰：寒气客于胃，厥逆从下上散，复出于胃，故为噫。</strong>
寒气先客于胃，厥而逆上消散，复从胃中出，故为噫。
<strong>补足太阴、阳明。一曰补眉本。</strong>
脾胃腑脏皆虚，故补斯二脉。眉本是眉端攒竹穴，足太阳脉气所发也。
<strong>黄帝曰：人之嚏者，何气使然？岐伯曰：阳气和利，满于心，出于鼻，故为嚏。</strong>
阳之和气利，满于心中，上冲出于鼻，故为嚏也。
<strong>补足太阳荣①、眉本。一曰眉上。</strong>
阳虚而利，故补阳脉。太阳起鼻上两箱，发于攒竹。太阳荣在通谷，足指外侧本节前陷中。
①“荣”，人卫本注曰：据杨注当作“荥”，注同。
<strong>黄帝曰：人之掸者，何气使然？岐伯曰：胃不实则诸脉虚，诸脉虚则筋肉懈惰，筋肉懈惰，行阴用力，气不能复，故为掸。</strong>
胃气不实，谷气少也。谷气既少，脉及筋肉并虚懈惰，因此行阴。行阴，入房也。此又入房用力，气不得复，四肢缓纵，故名为掸。掸，云②干反，牵引也，谓身体懈惰，牵引不收也。
平按：“掸”《灵枢》作“亸”，音妥，下垂也，《甲乙》作“軃”，乃“亸”字之讹。袁刻“诸脉虚”下，脱“诸脉虚”三字；注“谷气少”误作“谷少气”。
②“云”，人卫本注曰：疑当作“市”。
<strong>补③分肉间。</strong>
筋脉皆虚，故取病所在分肉间补之。
③“补”，人卫本注曰：此前《灵枢•口问篇》及《甲乙》卷十二第一均有“因其所在”四字，详杨注似
<strong>黄帝曰：人之哀而涕泣者，何气使然？</strong>
涕泣多，目无所见，何气使然也？
<strong>岐伯曰：心者，五脏六腑之主也；</strong>
涕泣出之所以有三，心者神用，脏腑之主，一也。
<strong>目者，宗脉之所聚，上液之道也；</strong>
手足六阳及手少阴、足厥阴等诸脉凑目，故曰宗脉所聚。大小便为下液之道，涕泣以为上液之道，二也。
平按：注“以为上液之道”，袁刻脱“以”字。
<strong>口鼻者，气之门户也。</strong>
目者，惟是液之道也；口鼻二窍气液之道，三也。
<strong>故悲哀愁忧则心动，心动则五脏六腑皆摇，摇则宗脉盛，宗脉盛则液道开，液道开故泣涕出焉。</strong>
有物相盛，遂即心动；以其心动，即心脏及余四脏并六腑亦皆动摇；脏腑既动，脏腑之脉皆动；脏腑宗脉摇动，则目鼻液道并开。以液道开，故涕泣出也。
平按：“宗脉盛”《灵枢》、《甲乙》“盛”作“感”。又：注“有物相盛”，“盛”疑系“感”字传写之误。
<strong>液者，所以灌精而濡空窍者也，故上液之道开，泣出不止则液竭，液竭则精不灌，精不灌则目无所见矣，故命曰夺精。</strong>
五谷液以灌目，五谷之精润于七窍；今但从目鼻而出不止，则竭也。诸精不得其液，则目眼无精，故目无所见，以夺精也。
平按：“泣出不止”《灵枢》、《甲乙》作“则泣，泣不止”。
<strong>补天柱经侠项。</strong>
天柱经，足太阳也。天柱侠项后发际大筋外廉陷中，足太阳脉气所发，故补之。
平按：“项”《灵枢》、《甲乙》作“颈”。《甲乙》“颈”下有“侠颈者，头中分也”七字，本书在后。
<strong>黄帝曰：人之太息者，何气使然？岐伯曰：忧思则心系急，心系急则气道约，气道约则不利，故太息以申出之。</strong>
忧思劳神，故心系急。心系连肺，其脉上迫肺系，肺系为喉通气之道，既其被迫，故气道约不得通也，故太息取气以申出之。
平按：“申”《灵枢》、《甲乙》作“伸”。
<strong>补手少阴、心主、足少阳留之。</strong>
手少阴、手心主二经皆是心经，足少阳胆经，以心系急引于肝胆，故二阴一阳并须留针以缓。
<strong>黄帝曰：人之涎下者，何气使然？岐伯曰：饮食者，皆入于胃，胃中有热，热则虫动，虫动则胃缓，胃缓则廉泉开，故涎下。</strong>
虫者，谷虫在于胃中也。廉泉，舌下孔，通涎道也。人神守，则其道不开；若为好味所感，神者失守，则其孔开涎出也。亦因胃热虫动，故廉泉开，涎因出也。
平按：“涎”《甲乙》作“”。
<strong>补足少阴。</strong>
肾足少阴脉，上侠舌本，主于津涎，今虚，故涎下是也。
<strong>黄帝曰：人之耳中鸣者，何气使然？岐伯曰：耳者宗脉之所聚也，故胃中空则宗脉虚，虚则下，溜脉有所竭者，故耳鸣。</strong>
人耳有手足少阳、太阳及手阳明等五络脉皆入耳中，故曰宗脉所聚也。溜脉，入耳之脉溜行之者也。有竭不通，虚故耳鸣也。
<strong>补客主人、手大指爪甲上与肉交者。</strong>
手阳明入耳，过客主人也。手大指爪甲上手太阴脉，是手阳明之里，此阴阳皆虚，所以耳鸣，故并补之。
平按：《甲乙》无“爪”字。
<strong>黄帝曰：人之自齧舌者，何气使然？岐伯曰：此厥逆走上，脉气辈至也，</strong>
辈，类也。厥逆之气上走于头，故上头类脉所至之处，即自齧舌也。
平按：《甲乙》“齧”作“啮”；“辈”作“皆”。
<strong>少阴气至则齧舌，少阳气至则齧颊，阳明气至则齧唇矣。视主病者则补之。</strong>
肾足少阴脉厥逆，至于舌下则便齧舌。手足少阳脉厥逆，行至于颊即便齧颊。手足阳明厥逆，行至于唇即便齧唇。此辈诸脉以虚厥逆，故视其所病之脉补也。
<strong>凡此十二邪者，皆奇邪之走空窍者也。故邪之所在，皆为之不足。</strong>
此十二邪皆令人虚，故曰奇邪。空窍，谓是输窍者也。此之邪气所至之处，损于正气，故令人不足为病也。
平按：《甲乙》“十二”作“十四”。
<strong>故上气不足，脑为之不满，耳为之善鸣，头为之倾，目为之瞑；</strong>
头为上也。邪气至头，耳鸣，头不能正，目暗者也。
平按：《灵枢》“善鸣”作“苦鸣”；“倾”上有“苦”字；“瞑”作“眩”。
<strong>中气不足，溲便为之变，肠为之喜鸣；</strong>
肠及膀胱为中也。邪至于中，则大小便色皆变于常，及肠鸣也。
平按：“喜”《灵枢》作“苦”，《甲乙》作“善”，袁刻亦作“善”。
<strong>下气不足，则为痿厥足闷，补足外踝下留之。</strong>
邪气至足，则足厥掸缓，其足又闷，可补之外踝之下。一本，刺足大指间上二寸留之。
平按：《灵枢》“为”上有“乃”字；“足闷”作“心悗”。《甲乙》作“心闷”；“急”下有“刺足大指上二寸留之”，本书在后。
<strong>黄帝曰：治之奈何？岐伯曰：肾主为欠，取足少阴；肺主为哕，取手太阴、足少阴；唏者，阴盛阳绝，故补足太阳，泻足少阴；振寒，补诸阳；噫，补足太阴、阳明；嚏，补足太阳、眉本；掸，因其所在，补分肉间；泣出，补天柱经侠项，侠项者，头中分也；</strong>[平按：《灵枢》“项”作“颈”。]<strong>太息，补手少阴、心主、足少阳，留之；涎下，补足少阴；耳鸣，补客主人、手大指爪甲上与肉交者；自齧颊，</strong>[平按：《灵枢》“颊”作“舌”。]<strong>视主病者则补之；目瞑项强，足外踝下留之；痿厥足闷，刺足大指间上二寸留之，一曰足外踝下留之。</strong>
以下委言疗方。与阳者，阴盛不绝不①可泻，不得言与，可为盛也。头中分者，取宗脉所行头中之分。掸、痿厥同为一病，名字有异，此文信之也。
平按：“目瞑项强”《灵枢》作“目眩头倾”；“足”上有“补”字；“足闷”作“心悗”。
①“不”，人卫本注曰：疑“乃”之误。
邪客
平按：此篇自篇首至末，见《素问》卷十一第三十九《举痛论篇》。又自“五脏六腑固尽有部”至“青黑为痛”，见《甲乙经》卷一第十五。
<strong>黄帝问岐伯曰：余闻善言天者，必有验于人；</strong>
人之善言天者，是人必法天以言人，故有验于人也。
<strong>善言古者，必有合于今；</strong>
以今寻古为今法，故必合于今。
<strong>善言人者，必厌于己。</strong>
善言知人，必先足于己，乃得知人；不足于己而欲知人，未之有也。
平按：《素问》“厌”上有“有”字。
<strong>如此，则道不惑而要数极，所谓明也。</strong>
如此，人有三善之行，于道不惑。所以然者，得其要理之极，明达故也。数，理也。
<strong>今余问于夫子，令可验于己，令之可言而知也，视而可见，扪而可得，令验于己如②发蒙解惑，可得闻乎？</strong>
先自行之，即可验于己也。然后问其病之所由，故为言而知之也。察色而知，故为视而知之也。诊脉而知，故为扪而可得。斯为知者，先验于身，故能为人发蒙于耳目，解惑于心府，于此之道，可以闻不？
平按：《素问》“令可验于己，令之可言而知也”十二字，作“令言而可知”五字；“如发蒙”作“而发蒙”。
②“如”，通“而”，《素问•举痛论》正作“而”。
<strong>岐伯再拜曰：帝何道之问？黄帝曰：愿闻人之五脏卒痛，何气使然？岐伯曰：经脉流行不止，环周不休，寒气</strong>[平按：“气”有本作“风”。]<strong>入焉，经血稽迟，泣而不行，客于脉外则血少，客于脉中则气不通，故卒痛矣。</strong>[平按：《素问》“入焉，经血稽留”作“入经而稽留”；“故卒痛矣”作“故卒然而痛”。]<strong>黄帝曰：其痛也，或卒然而止者，或常痛甚不休者，或痛甚不可按者，或按之而痛止者，或按之而无益者，或喘动应手者，或心与背相应而痛者，</strong>[平按：《素问》“相应”作“相引”。]<strong>或心胁肋与少腹相引而痛者，</strong>[平按：《素问》“胁”上无“心”字。]<strong>或腹痛引阴股者，或痛宿昔成积者，或卒然痛死不知人有间复生者，</strong>[平按：《素问》“有间”作“有少间”。]<strong>或腹痛而悗悗欧者，或腹痛而复泄者，或痛而闭不通者，</strong>
股外为髀，髀内为股，阴下之股为阴股也。悗，音闷也。
平按：《素问》“或腹痛而悗悗欧者”作“或痛而呕者”。注“阴股”，袁刻误作“阴病”。
<strong>凡此诸痛，各不同形，别之奈何？</strong>
凡此十四别病，十三寒客内为病，一种热气客内为闭，皆为痛病，不知所由，故须问之。
平按：“诸痛”，袁刻作“诸病”。
<strong>岐伯对曰：寒气客于肠外则肠寒，寒则缩卷，卷则肠绌急，绌急则外引小络，故卒然痛，得炅则痛立已矣，因重中于寒，则痛久矣。</strong>
绌，褚律反，缝也，谓肠寒卷缩如缝连也。肠绌属肠经之小络散络于肠，故肠寒绌急引络而痛，得热则立已。炅，热也。
平按：《素问》“肠”均作“脉”；“卷”作“踡”；“立已”作“立止”。
<strong>寒气客于经脉①之中，与炅气相薄则脉满，满则痛而不可按也，寒气稽留，炅气从上，则脉充大而血气乱，故痛不可按也。</strong>
痛不可按之，两义解之：一，寒热薄于脉中，满痛不可得按；二，寒②下留，热气上行，令脉血气相乱，故不可按也。
平按：《素问》“故痛”作“故痛甚”。
①“脉”，仁和寺本作“络”。
②“寒”，人卫本注曰：此后疑脱“气”字。
<strong>寒气客于肠胃之间，募原之下，而不得散，小络急引故痛，按之则气散，故痛止矣。</strong>
肠胃皆有募有原，募原之下皆有孙络，寒客肠胃募原之下，孙络引急而痛，故按之散而痛止。
平按：《素问》“而不得散”作“血不得散”；“故痛止”作“故按之痛止”。
<strong>寒气客于侠脊之脉，则深按之不能及，故按之无益。</strong>
侠脊脉，督脉侠脊，故曰侠脊脉也。督脉侠于脊里而上行深，故按之不及，所以按之无益者也。
<strong>寒气客于冲脉，冲脉起于关元，随腹直上则脉不通，不通则气因之，故喘动应手矣。</strong>
关元在脐下小腹，下当于胞，故前言冲脉起于胞中直上。邪气客之，故喘动应手。有本无“起于关元”下十字也。
平按：《素问》“直上”下，有“寒气客”三字。
<strong>寒气客于背输之脉则脉泣，泣则血虚，虚则痛，其输注于心，故相引而痛，按之则热气至，至则痛止矣。</strong>
背输之脉，足太阳脉也。太阳心输之络注于心中，故寒客太阳，引心而痛。按之不移其手，则手热，故痛止。
平按：《素问》“则脉泣”作“则血脉涩”。注“于心”，袁刻误作“主于心”。注“寒客太阳”，袁刻误作“寒客大肠”。
<strong>寒气客于厥阴，厥阴之脉者，络阴器系于肝，寒气客于脉中，则血泣脉急，引胁与少腹矣。</strong>
厥阴肝脉属肝络胆布胁肋，故寒客血泣脉急，引胁与少腹痛也。
平按：《素问》“客于厥阴”下有“之脉”二字；“引胁与少腹”作“故胁肋与少腹相引痛”。
<strong>厥气客于阴股，寒气上及少腹，血泣在下相引，故痛。</strong>
厥气客在阴股，阴股之血凝泣，故其气上引少腹而痛也。
平按：《素问》“故痛”作“故腹痛引阴股”。
<strong>寒气客于五脏，厥逆上泄，阴气竭，阳气未入，故卒然痛死不知人，气复反则生矣。</strong>
寒气入五脏中，厥逆上吐，遂令阴气竭绝，阳气未入之间，卒痛不知人，阳气入脏还生也。
<strong>寒气客于肠募关元之间，络血之中，血泣不得注于大经，血气稽留，留不得行，故卒然成积矣。</strong>
肠，谓大肠、小肠也。大肠募在天枢脐左右各二寸，原在手大指之间。小肠募在脐下三寸关元，原在手外侧腕骨之前完骨。寒气客此募原之下，血络之中，凝泣不行，久留以成积也。
平按：《素问》“肠募关元”作“小肠膜原”；“卒然”作“宿昔”；此节在“寒气客于五脏”上。
<strong>寒气客于肠胃，厥逆上出，故痛而欧也。</strong>
寒客肠胃，其气逆上，故痛欧吐也。
<strong>寒气客于小肠，不得成聚，故后泄腹痛矣。</strong>
寒客小肠，不得成于积聚，故后利腹痛也。
<strong>热气留于小肠，小肠中瘅热焦竭，则故坚干不得出矣。</strong>
热气留止小肠之中，则小肠中热，糟粕焦竭干坚，故大便闭不通矣。
平按：《素问》“小肠中瘅热”作“肠中痛瘅热”；“坚”上无“故”字；“不得出”下有“故痛而闭不通”六字。注“留止”，袁刻作“留于”。
<strong>黄帝曰：所谓言而可知者也，视而可见奈何？岐伯曰：五脏六腑固尽其部，视其五色，黄赤为热，白为寒，青黑为痛，此所谓视可见者也。</strong>
五脏六腑各有色部，其部之中色见，视之即知脏腑之病，此则可视而可见者也。
平按：《甲乙》“青黑为痛”在“黄赤为热”上。
<strong>黄帝曰：闻而可得奈何？岐伯曰：视其主病之脉坚而血，皮及陷下者，可闻而得也。</strong>
视脉及皮之状，问其所由，故为闻而得也。
平按：《素问》“闻”作“扪”，据上文“扪而可得”，应作“扪”；“血”下无“皮”字。
<strong>黄帝曰：善。</strong>
邪中
平按：此篇自篇首至末，见《灵枢》卷一第四《邪气脏腑病形篇》，又见《甲乙经》卷四第二上篇。
<strong>黄帝问岐伯曰：邪气之中人也奈何？岐伯曰：邪气之中人也高。黄帝曰：高下有度乎？岐伯曰：身半已上者，邪中之也；身半以下者，湿中之也。</strong>
高者，上也。身半以上，风雨之邪所中，故曰中于高也。风为百病之长，故偏得邪名也。身半以下，清湿之邪，湿最沉重，故袭下偏言也。
平按：《灵枢》“也高”作“高也”。《甲乙》“以下”作“已下”。
<strong>故曰：邪之中人也，无有恒常，中于阴则留于腑，中于阳则留于经。</strong>
邪中于臂胻之阴，独伤阴经，流入中脏，脏实不受邪客，故转至留于六腑者也。中于头面之阳，循三阳经下留阳经，故曰无常也。
平按：《灵枢》无“恒”字；“留”作“溜”。《甲乙经》“经”作“脏”。
<strong>黄帝曰：阴之与阳也，异名同类，上下相会，</strong>
阴阳异名，同为气类，三阳为表居上，三阴为里在下，表里气通，故曰相会。
<strong>经络之相贯，如环无端。</strong>
三阴之经络脉别走入于三阳，三阳之经络脉别走入于三阴，阴阳之气旋回，周而复始，故曰无端。
<strong>邪之中人也，或中于阴，或中于阳，上下左右，无有恒常，其故何也？</strong>
经络相贯周环，自是常理，邪之中人循行，亦可与经络同行，然中于阴阳上下左右生病异者，其故何也？
<strong>岐伯答曰：诸阳之会，皆在于面。人之方乘虚时，及新用力，若热饮食汗出腠理开，而中于邪。</strong>
手足三阳之会皆在于面，人之受邪所由有三：一为乘年虚时，二为新用力有劳，三为热饮热食汗出腠理开。有此三虚，故邪中人。
平按：《灵枢》“人之”二字作“中人也”三字；“若”下无“热”字。
<strong>中面则下阳明，中项则下太阳，中于颊则下少阳，其中于膺背两胁亦中其经。</strong>
邪之总中于面，则著手足阳明之经循之而下。若中头后项者，则著手足太阳之经循之而下。若别中于两颊，则著手足少阳之经循之而下。若中胸、背及两胁三处，亦著三阳之经循经而下也。
<strong>黄帝曰：其中于阴奈何？岐伯答曰：中于阴者，常从臂胻始。夫臂与胻，其阴皮薄，其肉淖泽，故俱受于风，独伤其阴。</strong>
以下言邪中于阴经也。四肢手臂及脚胻，当阴经上皮薄，其肉浊泽，故四处俱受风邪，所以独伤阴经。下经言风雨伤上，清湿伤下者，举多为言，其实脚胻亦受风邪也。
平按：注“浊泽”，依经文应作“淖泽”。
<strong>黄帝曰：此故伤其脏乎？岐伯曰：身之中于风也，不必动脏。故邪入于阴经，其脏气实，邪气入而不能客，故还之于腑。是故阳中则溜于经，阴中则溜于府。</strong>
邪之伤于阴经，传之至脏，以脏气不客外邪，故还流于六腑之中也。故阳之邪中于面，流于三阳之经；阴之邪中臂胻，溜于六腑也。
平按：《甲乙》“客”作“容”；“溜”作“留”；“府”作“腑”。
<strong>黄帝曰：邪之中脏者奈何？</strong>
前言外邪不中五脏，次言邪从内起中于五脏，故问起也。
<strong>岐伯曰：愁忧恐惧则伤心。</strong>
愁忧恐惧，内起伤神，故心脏伤也。
<strong>形寒饮寒则伤肺，以其两寒相感，中外皆伤，故气逆而上行。</strong>
形寒饮寒，内外二寒伤肺，以肺恶寒也。
平按：“饮寒”《灵枢》作“寒饮”，《甲乙》作“饮冷”。
<strong>有所坠堕，恶血留内，若有所大怒，气上而不下，积于胁下，则伤肝。</strong>
因坠恶血留者，外伤也。大怒，内伤也。内外二伤，积于胁下，伤肝也。
平按：《灵枢》、《甲乙》无“若”字。
<strong>有所击仆，若醉入房，汗出当风，则伤脾。</strong>
击仆当风，外损也。醉以入房汗出，内损也。内外二损，故伤脾也。
平按：《甲乙》“醉”上有“以”字。
<strong>有所用力举重，若入房过度，汗出浴水，则伤肾。</strong>
用力举重，汗出以浴水，外损也。入房过度，内损也。由此二损，故伤肾也。
平按：“浴水”，“水”字袁刻误作“也”。
<strong>黄帝曰：五脏之中风奈何？岐伯曰：阴阳俱感，邪乃得往。黄帝曰：善。</strong>
前言五脏有伤，次言五脏中风，阴阳血气皆虚，故俱感于风，故邪因往入也。
平按：《甲乙》“俱感”作“俱相感”。
<strong>黄帝问岐伯曰：首面与身形，属骨连筋，同血合气耳。天寒则地裂凌冰，其卒寒，或手足懈惰，然其面不衣，其故何也？</strong>
首面及与身形两者，皆属于骨，俱连于筋，同受于血，并合于气，何因遇寒手足冷而懈惰，首面无衣不寒，其故何也？
平按：袁刻“气”下脱“耳”字。
<strong>岐伯曰：十二经脉，三百六十五络，其血气皆上于面而走空窍。</strong>
六阳之经并上于面，六阴之经有足厥阴经上面，余二至于舌下，不上于面，而言皆上面者，举多为言耳。其经络血气贯通，故皆上走七窍以为用也。
平按：注“六阳之经”，袁刻“之”作“六”。
<strong>其精阳气，上于目而为精；</strong>
其经络精阳之气，上走于目，成于眼精也。
平按：《甲乙》“气”上有“之”字。《灵枢》“上于目”作“上走于目”；“为精”作“为睛”，《甲乙》同。
<strong>其别气，走于耳而为听；</strong>
别精阳气，入耳以为能听。
<strong>其宗气，上出于鼻而为臭；</strong>
五脏聚气以为宗气，宗气入鼻，能知臭也。
<strong>其浊气，出于胃，走唇舌而为味；</strong>
耳目视听，故为清气所生。唇舌识味，故为浊气所成。味者，知味也。
平按：《甲乙》“出”上有“下”字。
<strong>其气之津液，皆上薰于面，面皮又厚，其肉坚，故热甚，寒不能胜也。</strong>
以其十二经脉三百六十五络血气皆上薰面，以其阳多，其皮坚厚，故热而能寒也。
平按：“面皮”《灵枢》、《甲乙》作“而皮”。“热”上，《灵枢》有“天”字，《甲乙》有“大”字；“胜”下均有“之”字。
邪传
平按：此篇自篇首至“是谓至治”，见《灵枢》卷十第六十六《百病始生篇》，又见《甲乙经》卷八第二。自“五邪入”至末，见《素问》卷七第二十三《宣明五气篇》。
<strong>黄帝问于岐伯曰：夫百病之始生也，皆生于风雨寒暑，清湿喜怒。</strong>
湿从地起，雨从上下，其性虽同，生病有异。寒生于外，清发于内，性是一物，起有内外，所病亦有不同。喜者，阳也。怒者，阴也。此病之起也。
<strong>喜怒不节则伤脏，</strong>
心主于喜，肝主于怒，二者起之过分即伤神，伤神即内伤五脏，即中内之部也。
<strong>风雨则伤上，清湿则伤下，三部之气，所伤异类，愿闻其会。</strong>
风雨从头背而下，故为上部之气；清湿从尻脚而上，故为下部之气。所伤之类不同，望请会通之也。
<strong>岐伯对曰：三部之气各不同，或起于阴，或起于阳，请言其方。</strong>
或起于阴，谓臂胻及尻。或起于阳，谓面与项膺背及胁。请具申之也。
<strong>喜怒不节则伤于脏，脏伤则病起于阴；</strong>
阴，谓内也。
<strong>清湿袭虚，则病起于下；风雨袭虚，则病起于上，</strong>
足阳并于阴，阴虚即清湿袭之，故曰病起于下也。人之面项，阴并于阳，气虚即风雨袭之，故曰病在于上也。
<strong>是谓三部。至其淫佚，不可胜数。</strong>
是谓三部之气，生病不同，更随所因，变而生病，漫衍过多，不可量度也。
平按：“佚”《灵枢》、《甲乙》作“泆”，下同。
<strong>黄帝问曰：余固不能数，故问于天师，愿卒闻其道。</strong>
诸邪相传，变化为病，余知不可数量，天师所知，固应穷其至数，余请卒闻其道。天师，尊之号也。
平按：《灵枢》“天师”作“先师”。
<strong>岐伯对曰：风雨寒热，不得虚邪，不能独伤人。卒然逢疾风暴雨而不病者，亦无虚邪，不能独伤人。必因虚邪之风，与其身形，两虚相得，乃客其形。</strong>
虚邪，即风从虚乡来，故曰虚邪。风雨寒热，四时正气也。四时正气，不得虚邪之气，亦不能伤人。卒风暴雨，虽非正气，不得虚邪之气，亦不能伤人。独有虚邪之气，亦不能伤人。必因虚邪之风，及身形虚相感，故得邪客于形。
平按：“亦无虚邪”《甲乙》“亦”作“盖”，《灵枢》同，惟“邪”上有“故”字。“相得”《甲乙》作“相搏”。
<strong>两实相逢，众人肉坚。其中于虚邪也，因于天时，与其躬身，参以虚实，大病乃成，</strong>
风雨寒暑，四时正气，为实风也。众人肉坚，为实形也。两实相逢，无邪客病也。故虚邪中人，必因天时虚风，并身形虚，合以虚实也。参，合也。虚者，形虚也。实者，邪气盛实也。两者相合，故大病成也。
平按：《甲乙》“众人肉坚”作“中人肉间”；“因于天时”作“因其天时”。“躬身”《灵枢》作“身形”。
<strong>气有定舍，因处为名，</strong>
邪气舍定之处，即因处以施病名。如邪舍形头，即为头眩等病也；若舍于腹，即为腹痛泄利等病也；若舍于足，则为足悗不仁之病也。
<strong>上下中外，分为三贞。</strong>
上，谓头面也。下，谓尻足也。中，谓腹。三部各有其外也。贞，正也。三部各有分别，故名三贞也。
平按：“贞”《灵枢》作“员”，《甲乙》作“真”。
<strong>是故虚邪之中人也，始于皮肤，皮肤缓则腠理开，从毛发入，入则柩深，深则毛发立淅然，皮肤痛。</strong>
皮肤缓者，皮肤为邪所中，无力不能收，故缓也。人毛发中虚，故邪从虚中入也。柩，久也。邪气逆入，久深腠理之时，振寒也。
平按：“从毛发入”《灵枢》作“开则邪从毛发入”。“柩”《灵枢》作“抵”，《甲乙》作“稍”。
<strong>留而不去，则传舍于络脉，在络脉之时，痛于肌肉，其痛之时，大经乃代。</strong>
去，散邪①也。孙络、大络，皆称络脉也。十二经脉行皆代息，以大经在肌肉中，令②肌肉痛，故大经代息也。
平按：《甲乙》“则传舍于络脉”作“则舍于络”；“痛于肌肉”作“通于肌肉”；“其痛之时”作“其病时痛时息”，《灵枢》“时”下有“息”字。
①“散邪”，人卫本注曰：疑倒。
②“令”，人卫本据日抄本改为“今”。查仁和寺本，亦作“令”。
<strong>留而不去，传舍于经，在经之时，洫泝善惊。</strong>
经脉连于五脏，五脏为邪气所动，故其善惊，惊即洫泝振寒也。泝，音诉。
平按：“洫泝”《灵枢》作“洒淅”，《甲乙》同。“善”《灵枢》作“喜”。
<strong>留而不去，传舍于输，在输之时，六经不通，四肢节痛，腰脊乃强。</strong>
输，谓五脏二十五输，六腑三十六输。大经，谓三阴三阳也。输在四肢，故四肢痛也。足太阳及督脉在腰脊，邪气循之，故急强也。
平按：“输”《素问》、《甲乙》作“俞”。“四肢节痛”《灵枢》作“四肢则肢节痛”，《甲乙》作“四节即痛”。
<strong>留而不去，传舍于伏冲，在伏冲之时，体重身痛。</strong>
冲脉为经络之海，故邪居体重。
平按：“传舍”《甲乙》作“伏舍”。“伏冲”下，《灵枢》、《甲乙》有“之脉”二字。“体重身痛”《甲乙》作“身体重痛”。
<strong>留而不去，传舍于肠胃，舍于肠胃之时，贲响腹胀，多寒则肠鸣飡泄，食不化，多热则溏出麋。</strong>
贲响，虚起貌。多寒则邪为飡泄，多热则邪为溏糜。糜，黄如糜也。
平按：“向”《灵枢》作“响”，《甲乙》作“向”，袁刻作“响”。《甲乙》“不化”上，无“食”字。注“貌”，袁刻误作“也”。
<strong>留而不去，传舍于肠胃之外，募原之间。</strong>
肠胃之腑，外有募原，邪传肠胃之外，溢至募原之间也。
<strong>留著于脉，稽而不去，息而成积。</strong>
脉，谓经脉①及络脉也。谓邪著于经络之脉，传入肠胃之间，长息成于积病，此句是总也。
平按：《灵枢》、《甲乙》“稽”下有“留”字。
①“脉”，萧本原作“络”。今据仁和寺本改。
<strong>或著孙络，或著络脉，或著经脉，或著输脉，或著于伏冲之脉，或著于膂筋，或著于肠胃之募原，上连于缓筋，邪气淫佚，不可胜论。</strong>
以下言邪气著成积，略言七处，变化滋章，不可复论也。输脉者，足太阳脉，以管五脏六腑之输，故曰输脉。膂筋，谓肠后脊膂之筋也。缓筋，谓足阳明筋，以阳明之气主缓。
平按：“孙络”《灵枢》作“孙脉”。注“滋章”，袁刻作“滋蔓”。
<strong>黄帝曰：愿尽闻其所由然。</strong>
愿尽闻者，愿尽闻于成积所由。
<strong>岐伯曰：其著孙络之脉而成积者，其积往来上下，臂手孙络之居也，浮而缓，不能勾积而止之，故往来移行，肠间之水，凑渗注灌，濯濯有音，</strong>
居，著也。邪气著于擘手孙络，随络往来上下，其孙络浮缓，不能勾止积气，臂手之络行在肠间，故邪随络脉往来，令肠间之水凑渗有声也。濯濯，水声也。
平按：《甲乙》“擘手”作“擘乎”，注：“擘音拍，破尽也。”“勾”作“抅”；“肠间之水”作“肠胃之外”，《灵枢》作“肠胃之间水”。
<strong>有寒则脉满雷引，故时切痛。</strong>
邪循于络，在肠间时，有寒则孙络满，引肠而作雷声，时有切痛。
平按：《灵枢》无“脉”字，《甲乙》“脉”作“腹”。
<strong>其著于阳明之经，则侠脐而居，饱食则益大，饥则益小。</strong>
胃脉足阳明之经，直者下乳内廉，下侠脐入气街中，故邪气著之，饱食则其脉粗大，饥少谷气则脉细小，今人称此病两絃也。
平按：《灵枢》“侠”作“侠”。
<strong>其著于缓筋也，似阳明之积，饱食则痛，饥则安。</strong>
缓筋，足阳明之筋也。邪客缓筋，是足阳明筋从上下腹，侠脐而布，似足阳明经脉之积。饱则大而痛，饥小而安，亦邪侠经之大小也。
平按：“似”，袁刻作“以”，注同，《灵枢》亦作“似”。
<strong>其著于肠胃之募原也，痛而外连于缓筋，饱食则安，饥则痛。</strong>
募，谓肠胃腑之募也。原，谓肠胃腑之原也。募原之气外来，连足阳明筋，故邪使饱安饥痛也。
平按：注“足阳明筋”，袁刻“筋”误作“经”。
<strong>其著于伏冲之脉者，揣揣应手而动，发手则热气下于两股，如汤沃之状。</strong>
冲脉下者，注少阴之大络，出于气街，循阴股内廉入腘中，伏行胻骨内，下至内踝之属而别，前者伏行出跗属下，循跗入大指间，以其伏行，故曰伏冲。揣，动也。以手按之，应手而动，发手则热气下于两股如汤沃，邪之盛也。
平按：“揣揣”《灵枢》、《甲乙》作“揣之”。
<strong>其著于膂筋在肠后者，饥则积见，饱则积不见，按之弗得。</strong>
膂筋，足少阴筋，循脊内侠膂，在小肠后附脊。因饥则见，按之可得，饱则不见，按之难得也。
平按：《甲乙》“弗得”作“伏得”。
<strong>其著于输之脉者，闭塞不通，津液不下，空窍干壅。</strong>
输脉，足太阳脉也。以管诸输，络肾属膀胱，故邪著之，津液不通，大便干壅，不得下于大小便之窍也。
平按：“空”《灵枢》作“孔”，《甲乙》作“而空窍干”。
<strong>此邪气之从外入内，从上下者。</strong>
结邪行处也。
<strong>黄帝曰：积之始生，至其已成奈何？岐伯曰：积之始生，得寒乃生，厥上乃成积也。</strong>
夫聚者阳邪，积者阴邪也，此言病成；若言从生，阴阳生也。故积之始生，邪得寒气，入舍于足，以为积始也，故曰得寒乃生也。寒厥邪气上行，入于肠胃，以成于积也。平
按：《灵枢》“厥”下无“上”字，《甲乙》“上”作“止”。
<strong>黄帝曰：成积奈何？岐伯曰：厥气生足悗，足悗生胫寒，胫寒则血脉涘泣，寒气上入于肠胃，入于肠胃则胀，胀则肠外之汁沫迫聚不散，日以成积。</strong>
以上言成积所由三别。外邪厥逆之气客之，则阳脉虚，故胫寒。胫脉皮薄，故血寒而涘泣。涘，凝也。寒血循于络脉上行，入于肠胃。寒血入于肠胃，则肠胃之内胀，肠胃之外冷汁沫聚不得消散，故渐成积也。此为生积所由一也。
平按：“足悗”《甲乙》作“足溢”，注云：“《灵枢》作足悗。”“涘泣”《灵枢》作“凝涩”，《甲乙》作“凝泣”。“寒气上”
《甲乙》作“寒热上下”。
<strong>卒然盛食多饮则脉满，起居不节，用力过度，则络脉伤，阳络伤则血外溢，血外溢则衄血，阴络伤则血内溢，内溢则便血，肠外之络伤，则血溢于肠外，肠外有寒，汁沫与血相薄，则并合涘聚不得散，积成矣。</strong>
盛饮多食无节，遂令脉满，起居用力过度，内络脉伤。若伤肠内阳络，则便衄血；若伤肠内阴络，遂则便血；若伤肠外之络，则血与寒汁凝聚为积。此则生积所由二也。
平按：《灵枢》“盛食多饮”作“多食饮”；“脉满”作“肠满”。“涘聚”《灵枢》、《甲乙》作“凝聚”；“散”下有“而”字。
<strong>卒然外中于寒，若内伤于忧怒，则气上逆，气上逆则六输不通，温气不行，涘血蕴裹而不散，津液泣澡，著而不去，而积皆成矣。</strong>
人之卒然外中于寒，以入于内，内伤忧怒，以应于外，内外相搏，厥气逆上，阴气即盛，遂令六腑阳经六输皆不得通，卫气不行，寒血凝泣，蕴裹不散，著而成积，所由三也。
平按：“忧怒”《甲乙》作“忧恐”；“六输”作“穴俞”；“涘血蕴裹”作“凝血緼裹”；“泣澡”作“凝涩”，《灵枢》作“涩渗”。
<strong>黄帝曰：其生于阴者奈何？岐伯曰：忧思伤心；</strong>
前言积成于阳，以下言积成于阴。忧思劳神，故伤心也。
<strong>重寒伤肺；</strong>
饮食外寒，形冷内寒，故曰重寒。肺以恶水，故重寒伤肺。
<strong>忿怒伤肝；</strong>
肝主于怒，故多怒伤肝也。
<strong>醉以入房，汗出当风，则伤脾；</strong>
因醉入房，汗出当风，则脾汗得风，故伤脾也。
平按：“醉以”《甲乙》作“醉饱”。
<strong>用力过度，若入房，汗出浴水，则伤肾。</strong>
肾与命门，主于入房，故用力及入房，汗出浴水，故伤于肾也。
平按：《灵枢》无“水”字。
<strong>此外内三部之所生病者也。黄帝曰：善。</strong>
忧思为内，重寒为外，入房当风以为内外，故合前三部所生病。
平按：《灵枢》、《甲乙》“外内”作“内外”。
<strong>治之奈何？岐伯曰：察其所痛，以知其应，有余不足，当补则补，当泻则泻，毋逆天时，是谓至治。</strong>
凡积之病，皆有痛也，故察其痛以候其积。既得其病，顺于四时以行补泻，可得其妙也。
<strong>五邪入：邪入于阳，则为狂；邪入于阴，则为血痹；邪入于阳，搏则为癫疾；邪入于阴，搏则为瘖；阳入之于阴，病静；阴出之于阳，病善怒。</strong>
热气入于阳脉，重阳故为狂病。寒邪入于阴脉，重阴故为血痹。阳邪入于阳脉，聚为癫疾。阳邪入于阴脉，聚为瘖不能言。阳邪入阴者，则为病好静。阴邪出之于阳，阳动故多生怒也。
平按：《素问》“五邪入”作“五邪所乱”；“则为血痹”作“则痹”；“邪入于阳，搏”作“搏阳”二字；“邪入于阴，搏”作“搏阴”二字。“怒”上无“善”字。新校正云：“《难经》云：重阳者狂，重阴者癫。巢元方云：邪入于阴则为癫。《脉经》云：阴附阳则狂，阳附阴则癫。孙思邈云：邪入于阳则为狂，邪入于阴则为血痹。邪入于阳，传则为癫痉；邪入于阴，传则为痛瘖。全元起云：邪已入阴，复传于阳，邪气盛，腑脏受邪，使其气不朝，荣气不复周身，邪与正气相击，发动为癫疾。邪已入阳，阳今复传于阴，脏腑受邪，故不能言，是胜正也。诸家之说不同，故俱载。”又引全元起云：“阳入阴则为静，出则为恐。”《千金方》云：“阳入于阴病静，阴出于阳病怒。”
<strong>五发：阴病发于骨，阳病发于血，以味病发于气，阳病发于冬，阴病发于夏。</strong>
阴之为病，发骨疼等。阳之为病，发于血痹等。五味为病，发于气不调等。冬阳在内，故病发冬。夏阳在外，故病发夏也。
平按：《素问》“五发”作“五病所发”；“以味病发于气”作“阴病发于肉”。
卷第二十八风
诸风数类
平按：此篇自篇首至末，见《素问》卷十二第四十二《风论篇》，又见《甲乙经》卷十第二上篇。
<strong>黄帝问于岐伯曰：风之伤人，或为寒热，或为热中，或为寒中，或为疠，或为偏枯，或为贼风也，其病各异，其名不同；</strong>
风、气一也，徐缓为气，急疾为风。人之生也，感风气以生；其为病也，因风气为病。是以风为百病之长，故伤人也，有成未成。伤人成病，凡有五别：一曰寒热，二曰热中，三曰寒中，四曰疠病，五曰偏枯。此之五者，以为风伤变成。余病形病名各不同，或为贼风者，但风之为病，所因不同，故病名病形亦各异也。
平按：《素问》、《甲乙》无“于岐伯”三字；“伤人”下均有“也”字；“疠”均作“厉”，下均有“风”字。“或为贼风也”
《甲乙》作“其为病也”，《素问》作“或为风也”。注“急疾”，袁刻作“疾急”。
<strong>或内至五脏六腑，不知其解，愿闻其说。岐伯曰：风气藏于皮肤间，内不得通，外不得泄，风者喜行而数变，</strong>
言风入于脏腑之内为病，遂名脏腑之风。风气藏于皮肤之间，内不得通生大小便道，外不得腠理中泄。风性好动，故喜行数变以为病也。
平按：《素问》、《甲乙》“曰”上有“对”字；“间”上有“之”字；“喜”作“善”，下同。“风者”《甲乙》作“风气者”。注“生大小便”，“生”字恐衍。
<strong>腠理开则洒然寒闭，闭则热而悗，</strong>
风气之邪得之因者，或因饥虚，或因复用力，腠理开发，风入毛腠，洒然而寒，腠理闭塞，内壅热闷。洒，音洗，如洗而寒也。
平按：“洒”《甲乙》作“凄”。“闭”字，《素问》、《甲乙》不重。“闭则热而悗”，《素问》“悗”作“闷”，《甲乙》作“不热而闷”。
<strong>其寒也则衰食饮，其热也销肌肉，故使人怢栗而不能食，名曰寒热。</strong>
其寒不泄在内，故不能食；其热不泄在外，故销肌肉也。是以使人恶风而不能食，称曰寒热之病。怢栗，振寒貌也。
平按：“销肌肉”《素问》、《甲乙》作“则消肌肉”。“怢栗”《甲乙》作“解”，《素问》新校正云：“全元起本作失味。”
<strong>风气与阳入胃，循脉而上至目眦，其人肥，则风气不得外泄，则为热中而目黄也。</strong>
以下言热中病也。风气从皮肤，循足阳明之经，入于胃中；足阳明经从目内眦，入属于胃，故循其脉至目内眦。以其人肥，腠理密实不开，风气壅而不得外泄，故内为热中，病目黄也。
平按：“与阳入胃”《素问》、《甲乙》作“与阳明入胃”；“目眦”作“目内眦”。
<strong>人变瘦，则外泄而寒，则为寒中而泣出。</strong>
以下言寒中之病也。人瘦则腠理疏虚，外泄温气，故风气内以为寒中。足阳明脉虚冷，故目泣出也。
平按：《素问》、《甲乙》“瘦”上无“变”字。
<strong>风气与巨阳俱入，行诸脉输，散于分理间，冲气淫邪，与卫气相干，其道不利，故使肌肉贲而有伤，卫气有所涘而不行，故其肉有不仁。</strong>
以下言疠病也。巨阳，足太阳也。风气之邪与足太阳，二气俱入十二经脉输穴之中，又散于分肉腠理之间，其与太阳俱入于输，冲上来者，淫邪之气，与卫气相干，至令卫气涩而不行，故肌肉贲起，腹胀有所伤也。以卫气凝聚不行，故肉不仁也。涘，义当凝也。
平按：《素问》、《甲乙》“巨阳”作“太阳”；“输”作“俞”；“分理”作“分肉”；“冲气淫邪”，《素问》无此四字，《甲乙》作“卫气悍邪，时”五字。“贲”《甲乙》作“膹胀”，《素问》作“愤”。“伤”《素问》、《甲乙》均作“疡”。“涘”《素问》、《甲乙》作“凝”。
<strong>疠者，营气热胕，其气不精，故使其鼻柱坏而色败也，皮肤伤溃，风寒客于脉不去，名曰疠风，</strong>
胕，腐也。太阳与卫气在营血之中，故浊而热于胸腹。上冲于鼻，故鼻鼽骨坏。其气散于皮肤，故皮肤溃烂。以其邪风寒气客脉，留而不去为病，称曰疠风。疠，力誓反。
平按：“营气”《素问》、《甲乙》作“有荣气”。“胕”，《甲乙》作“浮”。“不精”《素问》、《甲乙》作“不清”。“伤溃”《素问》、《甲乙》作“疡溃”。
<strong>或名曰寒热。</strong>
言前疠风，或名寒热之病也。
<strong>以春甲乙伤于风者为肝风，以夏丙丁伤于风者为心风，以季夏戊己伤于邪者为脾风，以秋庚辛中于邪者为肺风，以冬壬癸中于邪者为肾风。</strong>
春甲乙者，木王时也。木王盛时，冲上风来，名曰邪风。木盛近衰，故冲上邪风来伤于肝，故曰肝风。余皆仿此。
平按：“戊己伤于邪”，《甲乙》“邪”作“风”。“庚辛中于邪”，及“壬癸中于邪”，《甲乙》均作“伤于风”。
<strong>风气中五脏六腑之输，亦为脏腑之风，</strong>
脏腑输者，当是背输。近伤脏腑之输，故曰脏腑之风也。
平按：《素问》“风”下无“气”字。“输”《素问》、《甲乙》作“俞”。
<strong>各入其门户之中，则为偏风。</strong>
门户，空穴也。邪气所中之处，即偏为病，故名偏风也。
平按：“之中”《素问》作“所中”，《甲乙》作“风之所中”。
<strong>风气循风府而上，则为脑风。</strong>
风府，在项入发际一寸，督脉阳维之会，近太阳入脑出处。风邪循脉入脑，故名脑病也。
<strong>风入系头，则为目风。</strong>
邪气入于目，系在头，故为目风也。
平按：《甲乙》“入”上无“风”字。“系”《素问》作“係”。
<strong>眠寒饮酒中风，则为漏风。</strong>
因饮酒寒眠，腠开中漏汗，故为漏风。有本，目风眼寒也。
平按：“眠寒”《素问》、《甲乙》作“眼寒”，属上节。
<strong>入房汗出中风，则为内风。</strong>
入房用力汗出，中风内伤，故曰内风也。
<strong>新沐中风，则为首风。</strong>
新沐发已，头上垢落，腠开得风，故曰首风也。
<strong>久风入中，则为肠风飧泄。</strong>
皮肤受风日久，传入肠胃之中泄痢，故曰肠风。
<strong>外在腠理，则为泄风。</strong>
风在腠理之中，泄汗不止，故曰泄风也。
<strong>故风者百病之长也，至其变化为他病也无常方，然故有风气也。</strong>
百病因风而生，故为长也。以因于内，变为万病，非唯一途，故风气以为病长也。
平按：《素问》、《甲乙》“化”下有“乃”字。“故”《素问》作“致”，新校正云：“全元起本及《甲乙经》‘致’字作‘故攻’。”今本《甲乙》仍作“故”，下无“攻”字。
诸风状论
平按：此篇自篇首至末，见《素问》、《甲乙》，卷第同前。
<strong>黄帝问于岐伯曰：愿闻其诊，及其病能。</strong>
诊者，既见其状，因知所由，故曰诊也。昼间暮甚等，即为状也。咳短气等，即为病能也。
平按：《素问》无“黄”、“问于岐伯”五字；“曰”下有“五脏风之形状不同者何”十字。注“既见”，“既”字袁刻脱。
<strong>岐伯曰：肺风之状，多汗恶风，色皏然白，时咳短气，昼日则差，暮则甚，诊在眉上，其色白。</strong>
皏，普幸反，白色薄也。肺气病能凡有七别：一曰多汗；二曰恶风；三曰色白，谓面色白薄也；四曰嗽咳；五曰短气；六曰昼间暮甚，以肺主太阴，故暮甚也；七曰诊五色各见其部。薄泽者，五脏风之候也。白，肺色也。
<strong>心风之状，多汗恶风，焦绝喜怒，赫者赤色，痛甚则不可快，诊在口，其色赤。</strong>
心风状能有七：一曰多汗；二曰恶风；三曰焦绝。焦，热也。绝，不通也，言热不通也；四曰喜怒；五曰面赤色；六曰痛甚不安；七曰所部色见，口为心部也。
平按：“喜”《素问》、《甲乙》作“善”，下同。《素问》“赫”作“嚇”，下无“者”字。“痛”《素问》、《甲乙》作“病”。“则不可快”《甲乙》作“则言不快”，《素问》作“则言不可快”。
<strong>肝风之状，多汗恶风，喜悲，色微苍，嗌干喜怒，时憎女子，诊在目下，其色青。</strong>
肝风状能有八：一曰多汗；二曰恶风；三曰喜悲；四曰面色微青；五曰咽干；六曰喜怒；七曰时憎女子；八曰所部色见也。
<strong>脾风之状，多汗恶风，身体怠堕，四肢不欲动，色薄微黄，不嗜食，诊在鼻上，其色黄。</strong>
脾风状能有七：一曰多汗；二曰恶风；三曰身体怠堕，谓除头四肢为身体也；四曰四
肢不用；五曰面色微黄；六曰不味于食；七曰所部色见也。
<strong>肾风之状，多汗恶风，面庞然胕肿，腰脊痛不能正立，其色炲，隐曲不利，诊在颐上，其色黑。</strong>
肾风状能有七：一曰多汗；二曰恶风；三曰面肿；四曰腰脊痛；五曰面色黑如烟炲。炲，大才反；六曰隐曲不利，谓大小便不得通利；七曰所部色见。颐上，肾部也。有本为“肌上”，误也。
平按：“庞”《素问》作“庬”。“胕”《素问》、《甲乙》作“浮”。《素问》“脊”上无“腰”字。《甲乙》“色炲”上无①“其”字。“颐”《素问》、《甲乙》作“肌”。
①“无”字，萧本误作“有”。今查《甲乙经•卷十•阳受病发风第二上》，“色炲”二字之前无“其”字，可证萧本之误。
<strong>胃风之状，颈多汗恶风，饮食不下，鬲塞不通，腹喜满，失衣则胀，食寒则泄，诊瘦而腹大。</strong>
胃风状能有八：一曰颈多汗；二曰恶风；三曰不下饮食；四曰膈不通，膈中饐也；五曰腹喜满；六曰失覆腹胀；七曰食冷则痢；八曰胃风形诊，谓瘦而腹大，胃风候也。
平按：“诊瘦而腹大”，《素问》、《甲乙》作“诊形瘦而腹大”.《素问》新校正云：“按孙思邈云：新食竟取风为胃风。”
<strong>首风之状，头面多汗恶风，先当风一日则病甚，头痛不可出内，至其风日则病少愈。</strong>
首风状能有三：一曰头面多汗，二曰恶风，三曰诊候。不出者，不得游于庭也；不内者，不得在室也。
平按：《甲乙》“头面多汗”作“头痛面多汗”。《素问》“先当风”作“当先风”。《素问》、《甲乙》“不可”下有“以”字。“风日”，“日”字袁刻脱。《素问》新校正云：“孙思邈云：新沐浴竟取风为首风。”
<strong>漏风之状，或多汗常不可单衣，食则汗出，甚则身汗，息恶风，衣常濡，口干喜渴，不能劳事。</strong>
漏风状能有七：一曰多汗，谓重衣则汗，衣单则寒；二曰因食汗甚，病甚无汗；三曰恶风；四曰衣裳恒湿；五曰口干；六曰喜渴；七曰不能劳事也。
平按：《素问》、《甲乙》“身汗，息”作“身汗喘息”；“裳”作“常”。《素问》新校正云：“孙思邈云：因醉取风为漏风，其状恶风，多汗少气、口干善渴，近衣则身热如火，临食则汗流如雨，骨节懈堕，不欲自劳。”
<strong>泄风之状，多汗，汗出洩衣上，口干上来，其风不能劳事，身体尽痛则寒。</strong>
泄风状能有四：一曰多汗污衣；二曰口干；三曰皮上冷也；四曰劳则体痛寒也。
平按：“洩”《素问》、《甲乙》作“泄”。“口干上来”《素问》作“口中干上渍”，《甲乙》作“咽干上渍”。注“污衣”，袁刻作“泄衣”。“三曰”下原缺二字，袁刻作“液涸”。《素问》新校正云：“孙思邈云：‘新房事取风为内风，其状恶风，汗流沾衣裳。’疑此泄风乃内风也。”
诸风杂论
平按：此篇自篇首至末，见《灵枢》卷九第五十八《贼风篇》，又见《甲乙经》卷六第五。
<strong>黄帝曰：夫子言贼风邪气之伤人也，令人病焉。今有其不离屏蔽，不出室内之中，卒然病者，非必离贼风邪气，其故何也？</strong>
贼风者，风从冲上所胜处来，贼邪风也。离，历也。贼邪之风夜来，人皆卧，虽是昼日，不离屏蔽室内，不历贼风邪气，仍有病者，其故何也？
平按：“室内”《灵枢》《甲乙》作“室穴”。“非必”《灵枢》作“非不”，袁刻脱“必”字。
<strong>岐伯曰：此皆尝有所伤于湿气，藏于血脉之中，分肉之间，久留而不去，若有所堕坠，恶血在内而不去，卒然喜怒不节，饮食不适，寒温不时，腠理闭而不通，其开而遇风寒时，血气涘结，与故邪相袭，则为寒痹。其有热则汗出，汗出则受风，虽不遇贼风邪气，必有因加而发焉。</strong>
人虽不离屏室之中，伤于寒湿，又因坠有恶血，寒湿恶血等邪，藏于血脉中，又因喜怒饮食寒温失理，遂令腠理闭塞，壅而不通。若当腠开，遇于风寒，则血凝结，与先寒湿故邪相因，遂为寒痹。虽在屏蔽之中，因热汗出，腠开受风，斯乃屏内之中加此诸病，不因贼风者。
平按：“其开而遇风寒”，《甲乙》无“其开”二字；“遇”上有“适”字。“时，血气涘结”《素问》、《甲乙》作“则血气凝结”。
<strong>黄帝曰：今夫子之所言者，皆病人之所自知也；其无所遇邪气，又无怵惕之志，卒然而病者，其故何也？唯有鬼神之事乎？</strong>
因内邪得病，病人并能自知；仍有自知不遇寒湿之邪，又无喜怒怵惕之志，有卒然为病，当是鬼神为之乎？
平按：“其无所遇邪气”，《甲乙》无“所”字。“之志”《灵枢》作“之所志”。“鬼神”上，《灵枢》、《甲乙》有“因”字。注“仍有”袁刻作“因有有”。
<strong>岐伯曰：此亦有故邪，留而未发也，因而志有所恶，及有所梦慕，血气内乱，两气相薄，其所从来者微，视之不见，听而不闻，故似鬼神。</strong>
以下答意，非无故邪在内，亦非无怵惕之志。故有所恶，即为怒也；梦有所乐，即为喜也。因此两者相薄，故血气乱而生病。所来微细，视听难知，众人谓如鬼神，非鬼神也。
平按：《灵枢》、《甲乙》无“梦”字。“薄”《灵枢》作“搏”。
<strong>黄帝曰：其祝而已者，其故何也？岐伯曰：先巫者，固知百病之胜，先知其病之所从生者，可祝而已。黄帝曰：善。</strong>
先巫知者，巫先于人，因于鬼神，前知事也。知于百病从胜克生，有从内外邪生。生病者，用针药疗之，非鬼神能生病也，鬼神但可先知而已。由祝去其巫知之病，非祝巫之鬼也。
平按：“祝”下，《甲乙》有“由”字。“固知”《灵枢》、《甲乙》作“因知”。“其病之所从生者”《甲乙》作“百病之所从者”。
九宫八风
平按：此篇自《九宫八风图》至篇末，见《灵枢》卷十一第七十七《九宫八风篇》。又自“风从其冲后来”，见《甲乙经》卷六第一。
平按：此图《灵枢》“坤”上无“右手”二字，“坤”下无“戊申己未”四字；“玄委”下无“宫”字，两傍无“内脾外肌主弱”六字，下无“谋风”二字；“立秋”下无“二”字。“兑”上无“右胁”二字，“兑”下无“辛酉”二字；“仓果”下无“宫”字，两傍无“内肺外皮肤主身燥”八字，下无“刚风”二字；“秋分”下无“七”字。“干”上无“右足”二字，“干”下无“戊戌己亥”四字；“新洛”下无“宫”字，两傍无“内小肠外手太阳脉”、“主脉绝则溢，脉闭则结不通，暴死”二十一字，下无“折风”二字；“立冬”下无“六”字。“坎”上无“腰尻下穷”四字，“坎”下无“壬子”二字，两傍无“内肾外骨，肩背膂筋主寒”十字；“汁蛰”下无“宫”字；“汁”作“叶”，下同，（按《西京赋》：五纬相汁。注：汁作叶，和也。亦通。）下无“大刚风”三字；“冬至”下无“一”字。“艮”上无“左足”二字，“艮”下无“戊寅”二字；“天溜”下无“宫”字，“溜”作“留”，右傍无“内大肠外两胁腋骨下支节”十一字，下无“凶风”二字；“立春”下无“八”字。“震”上无“左胁”二字，“震”下无“己卯”二字；“仓门”下无“宫”字，两傍无“内肝外筋纫主身湿”八字，下无“婴儿风”三字；“春分”下无“三”字。“巽”上无“左手”二字，“巽”下无“戊辰己巳”四字；“阴洛”下无“宫”字，两傍无“内胃外肉主体重”七字，下无“弱风”二字；“立夏”下无“四”字。“离”上无“膺喉首头”四字，“离”下无“丙午”二字；“上天”下无“宫”字，两傍无“内心外脉主热”六字，下无“大弱风”三字；“夏至”下无“九”字。“中央”下无“五”字；“招摇”下无“宫”字，两傍无“六府鬲下三脏应中州”九字。
编者按：“招摇宫中央五”，仁和寺本无“中央”二字；“主脉绝则溢，脉开”，“开”字仁和寺本作“关”。
<strong>立秋二玄委</strong>
平按：《素问》有“西南方”三字。
<strong>秋分七仓果</strong>
平按：《灵枢》有“西方”二字。
<strong>立冬六新洛</strong>
平按：《灵枢》有“西北方”三字。
<strong>夏至九上天</strong>
平按：《灵枢》有“南方”二字。
<strong>招摇五</strong>
平按：《灵枢》无“五”字，有“中央”二字。
<strong>冬至一汁蛰</strong>
平按：《灵枢》有“北方”二字。
<strong>立夏四阴洛</strong>
平按：《灵枢》有“东南方”三字。
<strong>春分三仓门</strong>
平按：《灵枢》有“东方”二字。
<strong>立春八天溜</strong>
平按：《灵枢》“溜”作“留”，下同。有“东北方”三字。
<strong>太一常以冬至之日，居汁蛰之宫四十六日，明日居天溜四十六日，明日居仓门四十六日，明日居阴洛四十五日，明日居上天</strong>[平按：《灵枢》作“天宫”。]<strong>四十六日，明日居玄委四十六日，明日居仓果四十六日，明日居新洛四十五日，明日复居汁蛰之宫。从其宫</strong>[平按：“从其宫”三字，《灵枢》作“曰冬至矣，太一日游，以冬至之日，居叶蛰之宫”十八字。]<strong>。数所在，日从①一处，至九日复反于一，常如是无已，终而复始。太一徙日，</strong>[平按：“徙”《灵枢》作“移”。]<strong>天必应之以风雨，以其日风雨，则吉岁矣，民安少病矣，先之则多雨，后之则多旱。太一在冬至之日有变，占在君；太一在春分之日有变，占在相；太一在中宫之日有变，占在吏；太一在秋分之日有变，占在将；太一在夏至之日有变，占在百姓。所谓有变者，太一居五宫之日，疾风折树木，扬沙石。各以其所生占贵贱，日视风所从来而占之。</strong>[平按：《灵枢》“所生”作“所主”；“日视”作“因视”。]<strong>从其所居之乡来为实风，主生长养万物；风从其冲后来为虚风，伤人者也，</strong>[平按《甲乙》“伤”上有“贼”字。]<strong>主杀主害者也。谨候虚风而避之，故圣人日避虚邪弗能害，此之谓也。</strong>[平按：《灵枢》“故圣人日避邪弗能害”作“故圣人日避虚邪之道，如避矢石然，邪不能害”。]<strong>是故太一入从，立于中宫，乃朝八风，以占吉凶也。</strong>
以下言太一从于中宫，以朝八风，以占吉凶也。
平按：《灵枢》“从”作“徙”。
①“从”，人卫本注曰：疑“徙”之误，《铜人》卷三载金大定二十六年《太一图序》引经文正作“徙”。
<strong>风从南方来，名曰大弱风，其伤人也，内舍于心，外在于脉，其气主为热。</strong>[平按：《灵枢》作“气主热”三字。]<strong>风从西南方来，名曰谋风，其伤人也，内舍于脾，外在于肌，其气主为弱。</strong>[平按：《甲乙》“肌”下有“肉”字。]<strong>风从西方来，名曰刚风，其伤人也，内舍于肺，外在于皮肤，其气主为身燥。</strong>[平按：《灵枢》、《甲乙》“燥”上无“身”字。]<strong>风从西北方来，名曰折风，其伤人也，内舍于小肠，外在手太阳脉，脉绝则溢，脉闭则结不通，喜暴死。</strong>[平按：《甲乙》“溢”作“泄”。“喜”《灵枢》作“善”。]<strong>风从北方来，名曰大刚之风，其伤人也，内舍于肾，外在于骨与肩背之膂筋，其气主为寒。风从东北方来，名曰凶风，其伤人也，内舍于大肠，外在于两胁腋骨下及肢节。风从东方来，名曰婴儿之风，其伤人也，内舍于肝，外在于筋纫，其气主为身湿。</strong>
纫，女巾反，索也，谓筋传之也。
平按：“纫”《灵枢》、《甲乙》作“纽”。“湿”上，《甲乙》无“身”字。
<strong>风从东南方来，名曰弱风，其伤人也，内舍于胃，外在于肉，其气主体重。</strong>[平按：“于肉”《灵枢》作“肌肉”，《甲乙》作“于肌”。]<strong>凡此八风，皆从其虚之乡来，乃能病人，三虚相薄，则为暴病卒死；两实一虚，病则为淋洛寒热，犯其雨湿之地，则为痿，故圣人避邪风如避矢石焉；其有三虚而偏中于邪风，则为击仆偏枯矣。</strong>
风从冲后来，故称虚乡来也。三虚谓年虚、月虚、时虚。三虚之中，纵使二实，但令一虚遇邪，犹为淋洛寒热，居处湿地，即为痿厥②；况二虚一实遇邪，其病安得不甚；若先三虚逢邪，遂致击仆偏枯之病也。
平按：《灵枢》“相薄”作“相搏”。《甲乙》“两实一虚”作“两虚一实”。“淋洛”《灵枢》、《甲乙》作“淋露”。“避邪风”，《甲乙》无“风”字，《灵枢》无“邪”字。
②“痿”，萧本原作“委”。今据仁和寺本改。
三虚三实
平按：此篇自篇首至末，见《灵枢》卷十二第七十九《岁露篇》，又见《甲乙经》卷六第一。
<strong>黄帝问少师曰：余闻四时八风之中人也，故有寒暑，寒则皮肤急而腠理闭，暑则皮肤缓而腠理开，贼风邪气因以得入乎？将必须八正虚邪，乃能伤人乎？</strong>
黄帝谓四时八节虚邪贼风中人，要因其暑腠理开时，因入伤人，故致斯问也。
平按：“因以得入乎”《灵枢》、《甲乙》作“因得以入乎”。《甲乙》“八正虚邪”作“八正风邪”。
<strong>少师答曰：不然。贼风邪气之中人也，不得以时。</strong>
少师答意，腠理开者，贼风中深，腠理闭者，贼邪中浅，以其贼邪贼害甚也。不得以时者，暑开之时即入，闭之时不入也。
<strong>然必因其开也，其入也深，其内极也疾，其病人卒暴；</strong>
邪之中人，若因腠理开者，为害有三：一则邪入深也，二则极人命速，三则病死卒暴也。
平按：“其入也深”《灵枢》、《甲乙》无“也”字。“其内极也疾”《甲乙》“极”作“亟”，注云：“亦作极。”《灵枢》作“其内极病”。“其病人卒暴”，《灵枢》、《甲乙》“卒”上有“也”字。
<strong>因其闭也，其入也浅以留，其病人也，徐以持也。</strong>
若腠理闭，为遇有二：一则邪入浅也，二则为病死①徐。持，久留之也。
平按：“持”《灵枢》、《甲乙》作“迟”，下无“也”字。
①“死”，萧本原作“充”。今据仁和寺本改。
<strong>黄帝曰：有寒温和适，腠理不开，然有卒病者，其故何也？少师曰：帝弗知邪入乎？虽平居，其腠理开闭缓急，固常有时也。</strong>
平，和适也。人虽和适而居，腠理开闭，未必因于寒暑，因于月之满空，人气盛衰，故腠理开闭，有病不病，斯乃人之常也。
平按：“固常有时也”《灵枢》作“其故常有时也”。
<strong>黄帝曰：可得闻乎？少师曰：人与天地相参也，与日月相应也。</strong>
人之身也，与天地形象相参。身盛衰也，与日月相应也。
<strong>故月满则海水西盛，</strong>
日为阳也，月为阴也，东海阳也，西海阴也。月有亏盈，海水之身随月虚实也。月为阴精主水，故月满西海盛也。
<strong>人血气精，肌肉充，皮肤致，毛发坚，焦理郄，烟垢著。当是之时，虽遇贼风，其入浅，亦不深。</strong>
人身盛时，法月及与西海，皆悉盛实也。但贼邪不入，凡有六实：一曰血气精而不浊；二曰肌肉充实不疏；三曰皮肤密致不开；四曰毛发坚实不虚；五曰焦腠理曲而不通。三焦
之气发于腠理，故曰焦理。郄，曲也；六曰烟尘垢腻蔽于腠理。有此六实，故贼风虽入，不能深也。
平按：《灵枢》、《甲乙》“血气精”作“血气积”；“焦理”作“腠理”。《灵枢》“浅”下无“亦”字。
<strong>至其月郭空，则海水东盛，人血气虚，其卫气去，形独居，肌肉减，皮肤缓，腠理开，毛发浅，膲理薄，烟垢落。当是之时，遇贼风，则其入也深，其病人也卒暴。</strong>
人身衰时，法月及与西海皆悉衰也。月空东海盛者，阴衰阳盛也。凡有八衰：一曰血气虚浊，谓当脉血气虚也；二曰卫气减少，谓脉外卫气去而少也；三曰肌肉疏减；四曰皮肤虚缓；五曰腠理空开；六曰毛发虚浅；七曰焦理疏薄；八曰理无烟垢。有此八虚，所以贼邪深入，令人卒病也。
平按：《灵枢》“血气”作“气血”；“皮肤缓”作“皮肤纵”；“毛发浅”作“毛发残”；“焦理”作“腠理”。《甲乙》无“浅焦理”三字。
<strong>黄帝曰：其有卒然卒死暴病者，何邪使然？少师曰：得三虚者，其死暴疾；得三实者，邪不能伤人也。</strong>
人备三虚，其病死暴疾也。
平按：《灵枢》、《甲乙》“卒死”作“暴死”。《甲乙》无“暴病”二字。“何邪使然”《灵枢》作“何也”。注“暴疾”，袁刻“疾”误作“死”。
<strong>黄帝曰：愿闻三虚。少师曰：乘年之衰，</strong>
人年七岁，加于九岁，至十六岁，名曰年衰。如是恒加九岁，至一百六，皆年之衰也。非岁露年，以其入实，邪不伤，故人至此年，名曰乘也。
<strong>逢月之空，</strong>
月郭空时，人具虚，当此虚时，故曰逢也。
平按：注“虚”上所空一字，据上文应作“八”。
<strong>失时之和，因为贼风所伤，是谓三虚，故论不知三虚，工反为粗。</strong>
摄养乖于四时和气，非理受于风寒暑湿，人之有此三虚，故从冲后发屋折木扬沙走石等贼风至身，洒然起于毫毛，发于腠理，即为贼风伤也。
平按：“和”下，《甲乙》有“人气乏少”四字；“贼风”下有“邪气”二字。
<strong>黄帝曰：愿闻三实。少师曰：逢年之盛，</strong>
逢年，谓不加年衰也。
<strong>遇月之满，</strong>
十五日时也。
<strong>得时之和，虽有贼风邪气，不能危之。</strong>
摄养顺于四时和气，人之有此三实，纵有贼邪，不能伤也。
平按：“不能危之”《甲乙》作“不能伤也”。注“不能”上，袁刻有“定”字。
<strong>黄帝曰：善乎哉论！明乎哉道！请藏之金匮，命曰三实，然此一夫之论也。</strong>
子之所论皆善者，以其内明于道，故请藏而宝之。此举一夫之论，以类众人也。
平按：“命曰三实”，《灵枢》在“黄帝曰”上。
八正风候
平按：此篇自篇首至末，见《灵枢》卷十二第七十九《岁露论篇》，又见《甲乙经》卷六第一。
<strong>黄帝曰：愿闻岁之所以皆同病者，何因而然？</strong>
前章言人有摄养乖和，遇贼风之失；此言同受邪风，俱有伤害，以为问也。
平按：“何因而然”《甲乙》作“何气使然”。
<strong>少师曰：此八正之候也。</strong>
八正候者，八节之正虚邪候也。
<strong>黄帝曰：候之奈何？少师曰：侯此者，常以冬之至日，太一立于汁蛰之宫，其至也，天应之以风雨。风雨从南方来者，为虚风，贼伤人者也。其以夜至者，万民皆卧而弗犯也，故其岁民少病。</strong>
《九宫经》曰：太一者，玄皇之使，常居北极之傍汁蛰上下政天地之常起也。汁蛰，坎宫名也。太一至坎宫，天必应之以风雨，其感从太一所居乡来向中宫，名为实风，主生长养万物；若风从南方来向中宫，为冲后来虚风，贼伤人者也。其贼风夜至，人皆寝卧，不犯其风，人少其病也。
平按：“冬之至日”《灵枢》、《甲乙》作“冬至之日”。“为虚风”《甲乙》作“名曰虚风”。“夜”下，《灵枢》、《甲乙》有“半”字。注“其感”，“感”字恐系“风”字传写之误。
<strong>其以昼至者，万民懈惰而皆中于虚风，故万民多病。虚邪入客于骨而不发于外，至其立春，阳气大发，腠理开，因立春之日，风从西方来，万民又皆中于虚风，此两邪相薄，经气绝代。</strong>
懈惰，谓不自收节。情逸腠开，邪客至骨而不外泄，至立春日，复有虚风从西方冲上而来，是则两邪相薄，至经脉绝代以为病也。“骨”，有本作“胃”也。
平按：“相薄”《灵枢》、《甲乙》作“相搏”，袁刻误作“两薄”。“绝代”《灵枢》、《甲乙》作“结代”。
<strong>故诸逢其风而遇其雨者，命曰遇岁露焉。因岁之和而少贼风者，民少病而少死；岁多贼风邪气，寒温不和，民多病而多死矣。</strong>
露有其二：一曰春露，主生万物者也；二曰秋露，主衰万物者也。今岁有贼风暴雨以衰于物，比秋风露，故曰岁露焉。是以实风至也，岁和有吉；虚风至也，岁露致凶也。
<strong>黄帝曰：虚邪之风，其所伤贵贱何如？候之奈何？</strong>
以下言候虚风所伤贵贱，故因问起也。
<strong>少师曰：正月朔日，太一居天溜之宫，其日西北风不雨，人多死。</strong>
以下具言虚风也。
平按：“溜”《灵枢》作“留”。
<strong>正月朔日，平旦北风，春，民多死者也。正月朔日，平旦北风行，民病死者十有三。</strong>[平按：“民病死者”《灵枢》、《甲乙》“死”作“多”。]<strong>正月朔日，日中北风，夏，民多死者。正月朔日，夕时北风，秋，民多死者。终日北风，大病死者十有六。正月朔日，风从南方来，命曰旱乡，</strong>[平按：自“终日”以下至“旱乡”，《甲乙》无。]<strong>从西方来，命曰白骨将将，国有殃，人多死亡。</strong>[平按：“命”《甲乙》作“名”，上有“而大”二字。“将”字，《灵枢》、《甲乙》不重。]<strong>正月朔日，风从东南方来，发屋扬沙石，国有大灾。正月朔日，风从东南行，春有死亡。</strong>[平按：《灵枢》“南”下有“方”字。《甲乙》无此二条。]<strong>正月朔日，天和温不风，籴贱，民不病；天寒而风，籴贵，民多病。</strong>[平按：“天和温”《甲乙》作“天时和温”；无“籴贱”、“籴贵”四字；“不病”作“无病”；“而风”作“风疾”。]<strong>此所以候岁之虚风贼伤人者。</strong>[平按：《甲乙》无此句。《灵枢》无“虚”字；“者”下有“也”字。]<strong>二月丑不风，民多心腹病。三月戌不温，民多寒热。四月巳不暑，民多病瘅。十月申不寒，民多暴死。诸谓风者，皆发屋，折树木，扬沙石，起毫毛，开腠理。</strong>[平按：《甲乙》“寒热”下有“病”字。《灵枢》、《甲乙》“病瘅”作“瘅病”；“诸”下有“所”字。《甲乙》“树”下无“木”字。“开”《灵枢》、《甲乙》作“发”；“理”下均有“者也”二字。]
痹论
平按：此篇自篇首至“逢湿则纵。黄帝曰：善”，见《素问》卷十二第四十三《痹论篇》。自“黄帝问于岐伯曰：周痹之在身也”至“阴阳之病也”，见《灵枢》卷五第二十七《周痹篇》。自“问曰：人有身寒”至“不相有也曰死”，见《素问》卷九第三十四《逆调论篇》。自“风痹淫病”至末，见《灵枢》卷五第二十四《厥病篇》。又自篇首至“故不为痹黄。帝曰：善”，见《甲乙经》卷十第一上篇。自“问曰：痹或痛或不痛”至“逢湿则纵。黄帝曰：善”，见《甲乙经》卷十第一下篇。自“黄帝问于岐伯曰：周痹之在身也”至“转引而行之”，见《甲乙经》卷十第一上篇。自“问曰：人有身寒”至“是人当挛节”，见《甲乙经》卷十第一下篇。自“问曰：人之肉苛者”至“不相有也曰死”，见《甲乙经》卷十二第三。自“风痹淫病”至末，见《甲乙经》卷十第一下篇。
<strong>黄帝问岐伯曰：痹安生？岐伯曰：风寒湿三气杂至，合而为痹。</strong>
风寒湿等，各为其病。若三气杂至，合而为一，病称为痹。
平按：“痹安生”《甲乙》作“痹将安生”，《素问》作“痹之安生”。“杂至，合而为痹”《甲乙》作“合至，杂而为痹”。
<strong>其风气胜者为行痹，寒气胜者为痛痹，湿气胜者为著痹。</strong>
若三合一多，即别受痹名。故三中风多，名为行痹，谓其痹病转移不住，故曰行痹。三中寒多，阴盛为痛，故曰痛痹。三中湿气多，住而不移转，故曰著痹。著，住也。此三种病，三气共成，异于他病，有寒有热，有痛不痛，皆名为痹也。
<strong>问曰：其五者何也？</strong>[平按：《素问》、《甲乙》“其五者”作“有五者”。]<strong>答曰：以冬遇此者为骨痹，以春遇此者为筋痹，以夏遇此者为脉痹，以至阴遇此者为肌痹，以秋遇此者为皮痹。</strong>
冬时不能自调，遇此三气以为三痹，俱称骨痹，以冬骨也。余四仿此。至阴六月，脾所主也。
<strong>问曰：内舍五脏六腑，何气使然？</strong>
五时感于三气，以为五痹，其义已知；而有痹病内舍脏腑之中，何气使然也？
<strong>答曰：五脏皆有合，病久而不去，内舍其合。</strong>[平按：《素问》“不去”下有“者”字；“内舍其合”作“内舍于其合也”，《甲乙》作“内舍于合”。]<strong>故曰：骨痹不已，复感于邪，内舍于肾；筋痹不已，复感于邪，内舍于肝；脉痹不已，复感于邪，内舍于心；肌痹不已，复感于邪，内舍于脾；皮痹不已，复感于邪，内舍于肺。</strong>
五脏合者，五脏五输之中皆有合也。诸脉从外来合五脏之处，故合为内也。是以骨、筋、肌、皮等五痹，久而不已，内舍于合。在合时复感邪之气，转入于脏，入脏者死也。平
按：注“入脏者死也”，袁刻“脏”误作“腑”。
<strong>所谓痹者，各以其时重感于寒温之气也。</strong>[平按：“寒温”二字，《素问》、《甲乙》作“风寒湿”三字。又《素问》此下有“凡痹之客五脏者”至“痹聚在脾”一段，新校正谓：“全元起本在《阴阳别论》中，此王氏所移。”本书在《阴阳杂说》中。]<strong>诸痹不已，亦益于内。其风气胜者，其人易已也。</strong>
所谓五痹不已者，各以其时而重感贼邪寒温之气，益内五脏之痹者死。益风者，易已也。
平按：“亦益于内”《素问》、《甲乙》作“亦益内也”。注“而重感”，“而”字袁刻无。
<strong>问曰：其时有死者，或疼久者，或易已者，其故何也？</strong>
痹之轻重，无过此三，故为问之也。
平按：《素问》“曰”下有“痹”字。
<strong>答曰：其入脏者死，</strong>
以脏有神，故痹入致死也。
<strong>其留连筋骨间者疼久，</strong>
膈著相系，在于筋骨之间，故筋骨疼痛也。
<strong>其流皮肤间者易已。</strong>
流行在于皮肤浅处之间，动而又浅，故易已也。
平按：“流”《素问》作“留”，《甲乙》作“留连”二字。
<strong>问曰：客六腑者何也？答曰：此亦由其食饮居处而为病本，六腑各有输，风寒湿气中其输，而食饮应之，循输而入，各舍其腑。</strong>
以上言痹入脏，以下言痹入腑所由。风寒湿等三气外邪中于腑输，饮食居处内邪应，内以引外，故痹入六腑中。其输者，亦腑之合也。
平按：《素问》、《甲乙》“此亦”下无“由”字；“输”作“俞”，下同。
<strong>问曰：以针治之奈何？答曰：五脏有输，六腑有合，循脉之分，各有所发，各治其遇，则病瘳已。</strong>
五脏输者，疗痹法取五脏之输。问曰：疗痹之要，以痛为输，今此乃取五脏之输，何以通之？答曰：有痛之痹，可以痛为输；不痛之痹，若为以痛为输？故知量其所宜，以取其当，是医之意也。疗六腑之痹，当取其合，良以脏腑输合，皆有脏腑脉气所发，故伺而诛之。
平按：“各治其遇”《素问》作“各随其过”，《甲乙》作“各治其过”，袁刻“遇”作“道”。
<strong>问曰：营卫之气，亦合人痹乎？</strong>
此问营卫二气，何者与三气合为痹也？
平按：《素问》、《甲乙》“合”作“令”。
<strong>答曰：营者，水谷之精气也，和调于五脏，洒陈于六腑，乃能入于脉，故循脉之下，贯五脏，络六腑。</strong>
营卫血气循经脉而行，贯于五脏，调和精神，络于六腑，洒陈和气，陈，起也，故与三气而合①以为痹也。但十二经脏脉贯脏络腑，腑脉贯腑络脏，皆为营气，何因此所言于营气唯贯于脏但络于腑？然此所言，但举一边，脏腑之脉贯络是同之也。
平按：“之下”《素问》、《甲乙》作“上下”。注“十二经脏脉”，“脉”字袁刻误作“腑”。
①“而”字，人卫本注曰：观日抄本乃是旁注，详文义亦不当有，兹删去。编者注：查仁和寺本，“而”字为杨注之文，非旁注。考其文义，似与下“合”字误倒。
<strong>卫气者，水谷之悍气也，其气慓疾滑利，其不能入于脉，故循皮肤之内，分肉之间，熏于胃募，散于胸腹，逆其气则疾，顺其气则愈，不与风寒湿风气合，故不为痹。黄帝曰：善。</strong>
卫之水谷悍气，其性利疾，走于皮肤分肉之间，熏于胃募，故能散于胸腹。壅之则生痈疽之病，通之无疾，是以不与三气合而为痹也。
平按：《素问》、《甲乙》“皮肤之内”作“皮肤之中”；“胃募”作“肓①膜”；“则疾”作“则病”。《甲乙》“慓”作“剽”；“散于胸腹”作“聚于胸腹”，注云：“《素问》作散。”
①“肓”，萧本误作“盲”。今据《灵枢》、《甲乙》改。
<strong>问曰：痹或痛或不痛，或不仁，或寒或热，或燥或湿者，其故何也？</strong>
三气为痹之状，凡有其七，故请解之。
<strong>答曰：痛者，其寒气多，有衣寒，故为痛。</strong>
内受寒气既多，复衣单生寒，内外有寒，故痹有痛。
平按：《素问》、《甲乙》“有衣寒，故为痛”作“有寒故痛”。
<strong>其不仁者，其病久入深，营卫之行涩，经络时疏，疏而不痛，皮肤不营，故为不仁。其寒者，阳气少，阴气多，与病相益故寒。</strong>
仁者，亲也，觉也。营卫及经络之气疏涩，不营皮肤，神不至于皮肤之中，故皮肤不觉痛痒，名曰不仁。所感阳热气少，阴寒气多，与先所病相益，故痹为寒也。
平按：《素问》、《甲乙》“其不仁者”作“其不痛不仁者”。“疏而不痛”《甲乙》作“故不痛”，《素问》作“故不通”，新校正云：“《甲乙经》不通作不痛。详《甲乙经》此条论不痛与不仁两事，后言不痛，是再明不痛之为重也。”
<strong>其热者，阳气多，阴气少，病气胜阳遭阴，故为痹热。</strong>
所感阳热气多，阴寒气少，阴阳二气相逢相击，阳盛为病，故为痹热也。
平按：“遭”《甲乙》作“乘”。
<strong>其多寒汗而濡者，此其逢湿甚，其阳气少，阴气盛，两气相感，故寒汗出濡。</strong>
所感阳气少，湿与寒气相感，故寒而汗濡衣湿也。
平按：“其多寒汗”，《甲乙》“汗”下有“出”字，《素问》“汗”上无“寒”字。“逢湿甚”，《甲乙》“甚”作“胜”。“故寒汗出濡”，《素问》无“寒”字。
<strong>夫痹之为病，不痛何也？</strong>
三气合而为病称痹，而有不痛者，其故何也？
<strong>曰：痹在骨则重，在脉则血涘而不流，在筋屈不伸，在肉则不知，在皮则寒，故具此五者则不痛。凡痹之类，逢寒则急，逢湿则纵。黄帝曰：善。</strong>
三气为痹，所在有五，一人具此五者为痹。其痹不痛，此为不痛之痹。有云痹者痛者，未为解痹者也。不知者，不觉不仁也。
平按：《甲乙》、《素问》“涘”作“凝”；“不知”作“不仁”。《素问》“则急”作“则虫”；“逢湿”作“逢热”。
<strong>黄帝问于岐伯曰：周痹之在身也，上下移徙，随脉上下，左右相应，间不容空，愿闻此痛之在血脉之中邪？将在分肉之间乎？何以致是？其痛之移也，间不及下针，其蓄痛之时，不及定治，而痛已止矣，何道使然？愿闻其故。</strong>
夫周痹者，邪居分肉之间，令正气循身不周，邪与周为痹，故称周痹。今帝之意，言其痹痛，循行上下，移徙往来，无处不至，名为周痹。岐伯之意，言于此痹行于众处，可为众痹，非周痹也。间不及下针者，痹痛之中，未及下针，其痛已移也。
平按：注“循行上下”别本作“循形上下”。
<strong>岐伯对曰：此众痹也，非周痹也。黄帝曰：愿闻众痹。岐伯对曰：此各在其处，更发更止，更居更起，以右应左，以左应右，非能周也，更发更休。</strong>
言众痹在身左右之处，更身而发，不能周身，故曰众痹。居起，动静也。
<strong>黄帝曰：善。刺之奈何？岐伯对曰：刺此者，痛虽已止，必刺其处，勿令复起。</strong>
然众痹在身，所居不移，但痛有休发，故其痛虽止，必须刺其痛休之处令不起也。
平按：注“令”上一字原缺左方，右方剩“彡”字，袁刻作三，恐误，谨空一格。
<strong>黄帝曰：善。愿闻周痹何如？岐伯对曰：周痹者，在血脉之中，随脉以上，循脉以下，不能左右，各当其所。</strong>
言周痹之状，痹在血脉之中，循脉上下，不能在其左右不移其处，但以壅其真气，使营身不周，故名周痹也。
平按：“循脉以下”《灵枢》作“随脉以下”。
<strong>黄帝曰：善。刺之奈何？岐伯对曰：痛从上下者，先刺其下以遏之，后刺其上以脱之；痛从下上者，先刺其上以遏之，后刺其下以脱之。</strong>
刺周痹之法，观痹从上自②下，当先刺向下之前，使其不得进而下也；然后刺其痹后，使气泄脱也。有痹从下上者，准前可知也。
平按：“遏”《灵枢》作“过”，注云：“亦作遏。”《甲乙》作“通”，注云：“一作遏。”
②“自”，人卫本注曰：疑当作“至”。
<strong>黄帝曰：善。此痛安生？何因而有名？</strong>
此问周痹之所由，并问周痹名之所起也。
<strong>岐伯对曰：风寒湿气，客于分肉之间，迫切而为沫，沫得寒则聚，聚排分肉而裂分也，分裂则痛，</strong>
三气以为周痹，循脉而行，至分肉之间，气聚排迫分肉，肉裂而为痛也。
平按：《灵枢》、《甲乙》“而裂分”作“而分裂”。
<strong>痛则神归之，神归之则热，热则痛解，痛解则厥，厥则他痹发，则如是。黄帝曰：善。余已得其意矣。</strong>
痹痛引神，即神归痛，神痛不已，故热气集而痛解，此处痛解厥已，即余处痛生，周痹休发，如是以为休起也。
平按：“发”下，《灵枢》、《甲乙》重一“发”字。注“痛生”，袁刻“痛”误作“病”。
<strong>此①内不在脏，外未发于皮，独居分肉之间，真气不能周，故命曰周痹。</strong>
以下解周痹名也。
平按：《灵枢》、《甲乙》“外”上有“而”字。“命曰”《甲乙》作“名曰”。
①“此”，人卫本注曰：此前疑脱“岐伯曰”三字。
<strong>故刺痹者，必先切循其下之六经，视其虚实，</strong>
六经，三阴三阳也。切循痹病之下六经虚实，一也。
平按：“下之六经”《甲乙》作“上下之大经”。
<strong>及大络之血而结不通，</strong>
切循十五大络，知其通塞，二也。
平按：《灵枢》、《甲乙》“而结不通”作“结而不通”。
<strong>及虚而脉陷空者，调之，熨而通其瘈紧，转引而行之。黄帝曰：善。余以得其意矣，又得其事也。</strong>
又循其脉，知其虚陷者，三也。然后设以熨法，用微熨之，令其调适，又以导引瘈紧，转引令其气行，方始刺之，此为疗瘈之要也，紧急瘈牵令缓也。
平按：《灵枢》、《甲乙》“调”上有“而”字；“通”下有“之”字。“瘈紧”《灵枢》作“瘈坚”，《甲乙》“紧”下有“者”字。
<strong>人九者，经络之理，十二经脉阴阳之病也。</strong>
得其事者，谓得之人法于九野，经络阴阳之病也。
平按：《灵枢》“九”上无“人”字。
<strong>问曰：人有身寒，汤火不能热也，厚衣不能温也，然不冻栗，此为何病？</strong>
人身体冷而不觉寒，其病难知，故须问也。
平按：《素问》“热”、“温”下均无“也”字；“此为”作“是为”，《甲乙》同。
<strong>答曰：是人者，素肾气胜，以水为事，太阳气衰，肾脂枯不长，一水不能胜两火，肾者水也而主骨，故肾不生则髓不能满，故寒甚至骨。</strong>
素，先也。其人肾气先胜，足太阳肾腑又衰，肾脂枯竭，不能润长，以其一肾脏腑之水，与心、肝二阳同在一身，为阳所击，一水不胜二阳，故反为寒，至于骨髓，衣、火不能温也。
平按：“而主骨”《素问》作“而生于骨”。
<strong>所以不能冻栗者，肝一阳也，心二阳也，肾孤脏也，一水不能胜上二火，故不能冻栗者，病名曰骨痹，是人当挛节。</strong>
虽寒至骨，二阳犹胜，故不觉寒栗，遂为骨痹之病，是人当为骨节拘挛也。一本“挛”为“变”，人有此病，必节操变改也。
平按：“上二火”《甲乙》作“上下火”，《素问》无“上”字。
<strong>问曰：人之肉苛者何也？虽近衣絮，犹尚苛也，是为何病也？答曰：营气虚，卫气实。卫气虚则不仁而不用；营卫俱虚，则不仁且不用，肉如苛也，人身与志不相有也，曰死。</strong>
苛，音柯，有本为“苟”，皆不仁之甚也。故虽衣絮温覆，犹尚不仁者，谓之苛也。故知近衣絮温覆即知觉者，为不仁也。营虚卫实，气至知觉，故犹仁也。若营实卫虚者，肉不仁也。若营卫俱虚，则不仁之甚，故肉同苛。如，同也。所以身肉不仁甚者，与神不能相得，故致死也。
平按：《素问》“卫气虚则不仁而不用”作“荣气虚则不仁，卫气虚则不用”；“肉如苛也”作“肉如故也”；“有”下有“也”字。《甲乙经》“曰死”作“三十日死”。
<strong>风痹淫病，不可已者，足如履冰，时如汤入腹中，胀胫淫泺，烦心头痛，时欧时惋，眩以汗出，久则目眩，悲以喜恐，短气不乐，不出三年死。</strong>
人病风痹之病，又有此十二状者，不出三年死也。
平按：“风痹淫病”，《灵枢》“病”上有“泺”字。“汤入腹中”《灵枢》、《甲乙》作“入汤中”。“胀胫”《灵枢》作“股胫”，
《甲乙》作“肢胫”。“时欧时惋”《灵枢》作“时呕时悗”，《甲乙》作“时呕时闷”。“喜恐”《甲乙》作“喜怒”。《灵枢》无“不乐”二字。
卷第二十九气论
三气
①“三气”为本篇篇名，萧本原无，今据仁和寺本补入。仁和寺本此篇前下方有“首四行缺”四小字注文；“三气”之前有“风水论”三字，独占一行，上空二格，其字与题目、经文同大，不知其义，待考。
平按：此篇自“坚”字以上已佚，篇目亦不可考。袁刻从《灵枢•刺节真邪篇》自“黄帝曰：有一脉生数十病者”节录补入。查自“黄帝曰：有一脉生数十病者”至“岐伯曰：此邪气之所生也”一段，已见本书卷二十二《五邪刺篇》，未免重出。兹特从《灵枢•刺节真邪篇》“黄帝曰：余闻气者有真气”以下至“手按之”，补于“坚”字之上。其自“坚有所结”至末，见《灵枢》卷十一第七十五《刺节真邪篇》，又见《甲乙经》卷十一第九下篇。
编者按：此篇自“黄帝曰：余闻有真气”至注文“邪深容之，行白”仁和寺本尚存，今据以补入，并以今本《灵枢》、《甲乙经》校勘。此段文字萧氏未见，故萧本仅以《灵枢》补足经文，并用《甲乙经》对《灵枢》加以校勘。为避免混乱，此数处“平按”均删之。又按：注文“邪深容之，行白”之后，仁和寺本亦缺，空白处有“十二行缺”四小字注文，该处文字仍依萧本照录。
<strong>黄帝曰：余闻有真气，有正气，有邪气，何谓真气？</strong>
帝举……气间……。
编者按：“黄帝曰：余闻”《甲乙经》作“曰：人”。“余闻”后，《灵枢》有“气者”二字。“气，何”二字，仁和寺本缺，今据《灵枢•刺节真邪》补。杨注残缺甚多，“帝举”之后，及“气间”之后，所缺字数不详。
<strong>岐伯曰：真气者，所受于天，与谷气并而充身者也。</strong>
为身之不与谷气合充身也。
编者按：“岐伯曰：真气者，所受于天”，仁和寺本残缺，今据《灵枢》补。“谷气”《甲乙经》作“水谷”。“充身者也”，《灵枢》无者字。
<strong>正气者，正风也，从一方来，非实风又非虚风也。</strong>
四时之风：春东风，夏南风，秋西风，冬北风，故曰各从一方来也。风从太一所居乡来，向中宫，名为实风；从冲后来，向中宫，名虚风。今四时之风，非虚非实也。
编者按：“正风也”，《甲乙经》无“也”字。“非实风又”四字，《甲乙经》无，注曰：“《太素》云：非灾风也。”考仁和寺本，仍作“非实风又”，或皇甫氏另有所本也。注“名为实风”，“名”字仁和寺本残缺不完，只余下部“口”字，据下文“名虚风”，谨拟作“名”。“今四时”之后原缺一字，谨拟作“之”字。
<strong>邪气者，虚风之贼伤人也，其中人也深，不能自去。正风者，其中人也浅，合而自去，其气来柔弱，不能胜真气，故自去。虚邪之中人也，洒淅动形，起毫毛而发腠理，其入深，内搏于骨，则为骨痹。搏于筋，则为筋挛。</strong>
……筋有寒收，筋挛，一也；亦名筋痹，二也。
编者按：此段经文仁和寺本残缺甚多，只余“邪……之贼者也其中人也……”九字，“也”字后残存“深”字右半，旁注“十行欠”三字。今据《灵枢》补足经文。杨氏注文仅存十四字，考其文义，似注释“搏于筋，则为筋挛”二句经文者，故其上所佚文字甚多，待考。又按：考仁和寺本上下数段文字，此节诸“搏”字，均当作“薄”。
<strong>薄于脉中，则为血闭不通，则为痈。</strong>
薄，脉有寒，令中通塞而不行也。
编者按：“薄”，《灵枢》、《甲乙经》均作“搏”。“血闭”后《甲乙经》有“而”字。
<strong>薄于肉，与卫气相薄，阳胜者则为热，</strong>
也，邪，时阳胜，则为肉热也。
编者按：“薄于肉”，“薄”字，仁和寺本残，惟存上部“艹”，据下文“卫气相薄”，应是“薄”字。《灵枢》、《甲乙经》此字均作“搏”。“肉”后，《甲乙经》有“中”字；“者”字《甲乙经》无。“热”字原钞残，据《灵枢》、《甲乙经》补。
<strong>阴胜则为寒，</strong>
邪与卫合，其时阴胜，则肉寒也。
编者按：“胜”字后，《灵枢》有“者”字。
<strong>寒则真气去，去则寒薄于皮肤之间，其气外发，腠理开，豪毛淫气往来行，则为痒。</strong>
寒气既神气去，故寒独留皮肤之间，以病本也。其气发筋豪行皮中，因此为痒，五也。
编者按：“真气”《甲乙经》作“其气”。“去则”后，《灵枢》、《甲乙经》均有“虚，虚则”。“薄”《灵枢》、《甲乙经》均作“搏”。注“豪”字后疑有脱文，待考。
<strong>留而不去，则为痹。</strong>
邪在皮肤，与风、寒、湿合，则为痹病，六也。
编者按：“留”字之前，《甲乙经》有“气”字。“而不去”三字，仁和寺本原缺，空四格，《灵枢》、《甲乙经》均作“而不去”三字，疑“去”后尚有一“者”字。“则”《甲乙经》作“故”。
<strong>卫气不行，则为不仁。</strong>
邪气在于皮肤，卫气不营，遂不知人，故为不仁，七。
编者按：不行《甲乙经》作不去。注“仁”字前，仁和寺本残缺一字，观其剩形，似“不”字，《灵枢》、《甲乙经》均作“不”。又按：据以上数节注文，注“七”字后似脱一“也”字。
虚邪偏容于身半，其入深，内居营卫，营卫稍衰则真气去，邪气独留，发为偏枯。
身半随取半邪深容之，行白……。
编者按：“偏容”《灵枢》作“遍容”，《甲乙经》作“偏客”，考下文“发为偏枯”，《甲乙经》义胜。“内居营卫”，“内”字仁和寺本原缺，今据《灵枢》补。注“邪”字残，只余右半“阝”旁，据经文谨拟作“邪”。“营”《灵枢》作“荣”。仁和寺本此处残文后留一段空白，有“十二行缺”四小字注文。
<strong>其邪气浅者，脉偏痛。虚邪之入于身也深，寒与热相搏，久留而内著，寒胜其热，则骨疼肉枯；热胜其寒，则烂肉腐肌为脓，内伤骨，内伤骨为骨蚀。有所疾前筋，筋屈不得伸，邪气居其间而不反，发于筋溜。有所结，气归之，卫气留之，不得反，津液久留，合而为肠溜，久者数岁乃成，以手按之柔。已有所结，气归之，津液留之，邪气中之，凝结日以易甚，连以聚居，为昔瘤，以手按之坚①。</strong>
……息大按之而坚，积病久也。十四。
编者按：此段经文仁和寺本缺，今从《灵枢》补入。杨氏注文“息大按之而坚”以上，应另有数处注文，均佚。
①“坚”字之前，萧本从《灵枢》补入经文，注文均佚。今已从仁和寺本补足。
<strong>有所结，深中骨，气因于骨，骨与气并，日以益大，则为骨疽。</strong>
先有聚结，深至骨边，骨与气并，致令骨坏，称曰骨疽。十五也。
平按：《甲乙》“深中骨”作“气深中骨”；“日以益”作“息日以益”。
<strong>有所结，中于肉，气归之，邪留而不去，有热则化而为脓，</strong>
先有聚气为热，营邪居热则坏肉以为痈脓。十六。
平按：《甲乙》“中于肉”作“气中于肉”。“气归之”《灵枢》、《甲乙》作“宗气归之”。《甲乙》“为脓”上无“而”字。
<strong>无热则为肉疽。</strong>
结气无热，虚邪则坏肉以为肉疽。十七也。
平按：《甲乙》“疽”上无“肉”字。
<strong>凡此数气者，其发无常处，而有常名也。</strong>
邪气伤人身，无有定处，而有斯十七种名也。
津液
平按：此篇自篇首至末，见《灵枢》卷六第三十六《五癃津液别篇》，又见《甲乙经》卷一第十三。
<strong>黄帝问岐伯曰：水谷入于口，输于肠胃，其液别为五：天寒衣薄，则为溺与气；天热衣厚，则为汗；悲哀气并，则为泣；中热胃缓，则为唾；邪气内逆，则气为之闭塞而不行，不行则为水胀。余知其然也，不知其所由生，愿闻其说。</strong>
输，逆致也。水谷入于口，逆于肠胃之中，化为津液，凡有五别，则五脏津液。凡所言液者，通名为津，经称津者，不名为液，故液有五也。此略举五液，请解其义也。
平按：《甲乙》无“余知其然也，愿闻其说”九字，《灵枢》“说”作“道”。注“逆致”、“逆别”，别本“逆”均作“送”。
<strong>岐伯答曰：水谷皆入于口，其味有五，各注其海，</strong>
五味走于五脏四海，肝、心二脏主血，故酸苦二味走于血海。脾主水谷之气，故甘味走于水谷海。肺主于气，故辛走于膻中气海。肾主脑髓，故咸走髓海也。
平按：《甲乙》“各注”作“分注”。
<strong>津液各走其道。</strong>
目为泣道，腠理为汗道，廉泉为涕道，鼻为涕道，口为唾道也。
<strong>故上焦出气以温肌肉，充皮肤，为津；</strong>
上焦出气，出胃上口，名曰卫气，温暖肌肉，润泽皮肤于腠理，故称为津也。
平按：“上焦”《灵枢》作“三焦”。《甲乙》“肤”下有“者”字。《灵枢》“为”下有“其”字。
<strong>其留而不行者，为液；</strong>
水谷精汁，注骨属节中，留而不去，谓之为液。
平按：《灵枢》“留”作“流”。
<strong>天暑衣厚则腠理开，故汗出；</strong>
因热而腠理开而出者，谓之为汗。
<strong>寒留于分肉之间，沫聚则为痛；</strong>
寒留分肉之间，津液聚沫，迫裂分肉，所以为痛。
平按：《灵枢》、《甲乙》“沫聚”作“聚沫”。
<strong>天寒则腠理闭，气涩不行，水下溜于膀胱，则为溺与气。</strong>
此解溺气多之所由也。
平按：《灵枢》“涩”作“湿”；“下溜”作“下留”，《甲乙》作“下流”。
<strong>五脏六腑，心为之主，耳为之听，目为之候，肺为之相，肝为之将，脾为之卫，肾为之主水。</strong>[平按：“水”《灵枢》、《甲乙》作“外”。]<strong>故五脏六腑之津液，尽上渗于目，心悲气并则心系急，急则肺叶举，举则液上溢。夫心系举，肺不能常举，乍上乍下，故呿而泣出矣。</strong>
呿，音去。身中五官所管津液并渗于目，为泣。呿者，泣出之时，引气张口也。
平按：“肺叶举，举”《灵枢》作“肺举，肺举”。“夫心系举，肺”，“举”字《灵枢》作“与”，《甲乙》作“急”。《灵枢》“呿”作“咳”，《甲乙》同。“泣出”《甲乙》作“涎出”。
<strong>中热则胃中消谷，消谷则虫上下作，肠胃充郭故缓，缓则气逆，故唾出。</strong>
虫者，三虫也。郭者，胸臆也。谷消之时，则虫动上下，肠胃宽，充郭中，故肠胃缓而气上，所以唾也。
平按：“故缓”《灵枢》、《甲乙》作“故胃缓”。
<strong>五谷之津液和合而为膏者，内渗入于骨空，补益脑髓而下流于阴。</strong>[平按：“阴”《灵枢》、《甲乙》作“阴股”。]<strong>阴阳不和使，则液溢而下流于阴，髓液皆减而下，下过度则虚，虚故骨脊痛而胻痠。</strong>
补益脑髓者，谷之津液和合为膏，渗入头骨空中，补益于脑；渗入诸骨空中，补益于髓；下流阴中，补益于精。若阴阳过度，不得以理和使，则精液溢下于阴，以其分减髓液过多，故虚而腰痛及脚胻痠也。
平按：《灵枢》、《甲乙》“使，则”作“则使”。
<strong>阴阳气道不通，四海闭塞，三焦不泻，津液不化，水谷并于肠胃之中，别于回肠，留于下焦，不得渗膀胱，则下焦胀，水溢则为水胀，</strong>
脏腑阴阳不得和通，则四海闭而不流，三焦壅而不泻，其气不得化为津液，水谷并于肠胃不消，别于回肠而留下焦，不得入于膀胱，胀于下焦，溢入于身，故为水胀也。
平按：“并于”《灵枢》作“并行”。
<strong>此津液五别之顺逆。</strong>
此上五别，是为津液顺逆之义。
平按：“顺逆”《灵枢》作“逆顺也”。
水论
平按：此篇自篇首至末，见《素问》卷二十四第八十一《解精微论篇》。自“曰：请问哭泣而泪不出者”至末，见《甲乙经》卷十二第一。
<strong>黄帝坐明堂，雷公曰：臣受业，传之以教，皆以经论，从容形法，阴阳刺灸，汤液药滋，所行治有贤不肖，未必能十全，谨闻命矣。</strong>
天地之间，四方上下六合宇间，有神明居中，以明造化，故号明堂。法天地为室，圣明居中，以明道教，称为明堂。从容者，详审貌也。所受《太素》经论，摄生安形详审之法，是谓阴阳、刺灸、汤液、药滋四种之术，莫不要妙。然有①不肖行之，不能十全。谨受诏命，雷公言已领解之。
平按：《素问》“坐”作“在”；“以教”作“行教”；“教”下无“皆”字；“汤”下无“液”字；“滋，所”作“所滋”；无“谨闻命矣”四字。注“不肖”上原缺一字，袁刻作“有”。
①“有”，萧本原空一格。今据仁和寺本补。
<strong>黄帝曰：若先言悲哀喜怒，燥湿寒暑，阴阳妇女。</strong>
若，汝也。先所言人悲哀等事，请问所由者，贫富贱贵及诸群下通使临事之徒，使之适于道术，闻其命。
平按：《素问》无“黄帝曰”三字。
<strong>请问其所以然者，卑贱富贵，人之形体，所从群下，通使临事，以适道术，谨闻命矣。请问有俛愚仆偏之问不在经者，敢问其状。</strong>
雷公问有偃仆偏问，虽合于道，然不在经者，欲知其状也。
平按：《素问》“俛”作“”；“偏”作“漏”；“敢问”作“欲闻”。新校正云：“全元起本仆作朴。”
<strong>黄帝曰：大矣。</strong>
仆偏所问之义大矣也。
<strong>曰：请问哭泣而泪不出者，若出而少涕，其故何也？</strong>
泣从目下，涕自鼻出，间为一液也，故人哭之时，涕泣交连；然有哭而无泣，纵有泣涕少何也？涕，洟也。
平按：《素问》“曰”作“公”。注“纵有泣”，袁刻“有”字误作“少”。
<strong>黄帝曰：在经。</strong>
是此在经已陈之义，非仆偏之问也。
平按：《素问》作“在经有也”。
<strong>又复问曰：不知水所从生，涕所从出。</strong>
水者，泣也。请问涕泣何所从生也。
平按：《素问》无“又”、“曰”二字。
<strong>黄帝曰：若问此者，无益于治，工之所知，道之所生也。</strong>
若，汝也。汝之问者，无益于人。仁义教有益于身，道德之道，故斯②二者，道之生也。
②“斯”，仁和寺本作“是”。
<strong>夫心者，五脏专精也，目者其窍也，华色者其营也，是以人有得也则气和于目，有亡也忧知于色，是以悲哀则泣下，泣下水所由生。</strong>
心为五脏身之总主，故为专精。目为心之通窍，华色为心之荣显。故有得通于心者，气见于目，睹目可知其人喜也；有亡于己者，气见于色，视色可见其人忧也。心哀悲者，泣下水生也。
平按：“得”《素问》作“德”，新校正云：“《太素》德作得。”
<strong>水宗者精，水者至阴，至阴者肾之精也，宗精之水所由不出者，是精持之也，辅裹之，故水不行也。</strong>
宗，本也。水之本是肾之精，至阴者也。则知人之哭泣不出者，是至阴本精辅裹持之，故不得出之矣。
平按：“水宗者”《素问》作“重精者”。“精，水者”《素问》、《甲乙》作“积水也，积水者”六字。“所由”《素问》、《甲乙》作“所以”。“辅”下，《素问》、《甲乙》有“之”字。
<strong>夫水之精为志，火之精为神，是以目之水不生也。</strong>
水阴精者，志也。火阴精者，神也。两精持之，故泣不下也。
平按：“夫”下，《甲乙》有“气之传也”四字。“神”下，《素问》、《甲乙》有“水火相感，神志俱悲”八字；“生”上无“不”字。
<strong>故以人彦言曰：心悲名志悲。心与精共凑目也，是以俱悲则神气传于心精，上不传于志也，而志独悲，故泣出也。</strong>
彦，美言也。人之美言有当，故取以为信也。彦言心悲名曰志悲，有所以也。良以心与精在于目，俱为悲者，神气传于心精，不传于志，亦无神持，故阴精独用为悲，所以泣水下也。
平按：《素问》、《甲乙》“故以人彦言曰”作“故谚言曰”；“名”下有“曰”字；“心与精”作“志与心精”；“凑”下有“于”字。
<strong>涕泣之者脑，脑者阳也，髓者骨之充也，故脑深为涕。故夫志者骨之主也，是以水流涕从之者，行其类也。夫涕之与泣也，譬如人之兄弟也，急则俱死，出则俱亡，其志以摇悲，是以涕泣俱出而横行，是故涕泣俱出相从，志所属之类也。</strong>
夫涕泣之出，本于脑也。头髓为阳，充骨之阴也。志为骨主，脑深为涕。涕之与泣，同为水类，故泣之水出，涕即从之，比之兄弟，有急有出，死生是同，相随不离，涕泣亦尔，志动而悲，则涕泣横之也。
平按：“阳也”《素问》作“阴也”，新校正云：“《甲乙经》、《太素》阴作阳。”“深”《素问》、《甲乙》作“渗”。“行其类也”《素问》作“其行类也”。“出则俱亡”《素问》、《甲乙》作“生则俱生”，《素问》新校正云：“《太素》生则俱生作出则俱亡。”“摇悲”《素问》、《甲乙》作“早悲”。“相从，志”《素问》、《甲乙》作“相从者”。
<strong>雷公曰：大矣。请问人哭泣而泣不出者，若出而少，涕不从何也？</strong>
赞帝所言，并重问前哭涕泣之事。
<strong>黄帝曰：夫泣不下者，哭不悲也。不泣者，神不慈，志不悲，阴阳相持，泣安能独来？</strong>
神者为阳，志者为阴。神之失守故慈，志之失守故悲，悲故泣出。今阴阳相持无失，泣安从生也？
平按：“不下”《素问》、《甲乙》作“不出”。“神不慈”下，《素问》、《甲乙》有“也，神不慈则”五字。
<strong>且夫志悲者，惋则冲阴，冲阴则志去目，志去目则神不守精，精神去目，涕泣出也。</strong>
冲，虚也。志悲既甚，即虚于阴，阴虚则志亡，志亡去目则可神次守精，今神亦去目，故涕泣俱出。
平按：《甲乙》、《素问》“惋”下重一“惋”字。“精神”，“精”字原钞作两点，乃上“精”字重文，袁刻误作“二”，谨依《素问》、《甲乙》作“精”。注“则可神次守精”，疑有误，袁刻“可”作“不”，别本作“则神不守精”。
<strong>且子独不诵念夫经言乎？厥则目无所见。夫人厥则阳气并于上，阴气并于下，阳并于上则火独光，阴并于下则手足寒，手足寒则胀，夫一水不胜两火，故目眦而盲。</strong>
厥，逆也。人气逆者，阳气并阴，归上于头；阴气并阳，归下手足。归下手足则手足冷；归上于头遂至目盲。以其目是阳，已是一火，下阳并上，则是二火，志精在目，则是一水，一水不胜二火，故热盛争而盲也。
平按：《素问》、《甲乙》“手足寒”作“足寒”；“两火”作“五火”。“故目眦而盲”，《素问》无“而”字，《甲乙》作“故目盲”。
<strong>是以冲卫气之风，泣下而止。</strong>
是卫气将于邪风至目，遂令泣下，风乃止也。
平按：“卫气之风”《素问》、《甲乙》作“气冲风”三字；“而止”作“而不止”。
<strong>夫风之中目，阳气下守于精，是火气燔循目也，故见风则泣出。有以比之，天之疾风乃能雨，此其类。</strong>
风者，阳也，火也。风之守精，是火循目，阳气动阴，阴作泣出。比天疾风，其雨必降之也。
平按：《甲乙》、《素问》“下守”作“内守”；“循目”作“燔目”。“天之疾风”《素问》作“夫火疾生风”，新校正云：“《太素》作天之疾风乃能雨，无生字。”与此正同。《甲乙》作“夫疾风生”。“其类”作“之类”。
胀论
平按：此篇自篇首至“恶有不下者乎”，见《灵枢》卷六第三十五《胀论篇》，又见《甲乙经》卷八第三。自“黄帝问于岐伯曰：水与肤胀”至“亦刺去其血脉。黄帝曰：善”，见《灵枢》卷九第五十七《水胀篇》，又见《甲乙经》卷八第四。自“黄帝问于岐伯曰：有病心腹满”至末，见《素问》卷十一第四十《腹中论篇》，《甲乙经》见同上。
<strong>黄帝曰：脉之应于寸口，何如而胀？岐伯曰：其至大坚以涩者胀。</strong>
脉之大者，多血少气。涩者，亦多血少气，微寒。脉口盛紧，伤于饮食。以其脉至，诊有多血少气微寒，即是伤于饮食为胀也。
平按：《灵枢》“其至”作“其脉”。《甲乙》“坚”下有“直”字。
<strong>黄帝曰：何以知脏腑之胀也？岐伯曰：阴为脏而阳为腑。</strong>
诊得阴脉胀者，以为脏胀；诊得阳脉胀，以为腑胀也。
<strong>黄帝曰：夫气之令人胀也，在于血胀之中耶？腑脏之内乎？</strong>
血脉，谓二十八脉也。问胀所在也。
<strong>岐伯曰：二者皆存焉，然非胀之舍也。</strong>
卫气并脉而行，循分肉之间为胀，血脉及五脏六腑各胀，故曰二者存焉，然非胀之所舍之处也。
平按：《灵枢》“二”作“三”，注云：“一作二。”
<strong>黄帝曰：愿闻胀舍。岐伯曰：夫胀者，皆在于腑脏之外，排脏腑而郭胸胁、胀皮肤，故命曰胀。</strong>
以下言其胀舍，取之脏腑之外胸胁及皮肤之间，气在其中，郭而排之，故命曰胀。
<strong>黄帝曰：脏腑之在胸胁腹裹之内也，若匣匮之藏禁器也，各有次舍，异名而同处，一城之中，其气各异，愿闻其故。</strong>
以下脏腑居处也。禁器，比脏腑也。胸胁腹裹，比之匣匮也。次舍者，五脏六腑各有居处也。脏腑之名虽异，同在一郭之中，然脏腑俱别，请闻同异所由。
平按：《甲乙》无“胸胁腹裹之”五字；“城”作“域”，《灵枢》同，“其故”下有“黄帝曰：未解其意，再问”九字。
<strong>岐伯曰：夫胸腹者，脏腑之城廓也。</strong>
城郭，脏腑所处也。
平按：《灵枢》无“城”字。
<strong>膻中者，心主之官。</strong>
膻中有心肺之气，故是脏腑之官也。
平按：《灵枢》“主之官”作“心主之宫城”，《甲乙》作“心主之中宫”。
<strong>胃者，大仓也。</strong>
胃贮水谷以供，故为脏腑大仓也。
<strong>咽喉小肠者，传道也。</strong>
咽传水谷而入，小肠传之而出，喉传气之出入，故为传道也。
平按：《灵枢》“道”作“送”。
<strong>胃之五窍者，闾里门户也。</strong>
咽、胃、大肠、小肠、膀胱等窍，皆属于胃，故是脏腑闾里门户也。
<strong>廉泉玉英者，津液之道也。故五脏六腑各有畔界，其病各有形状。</strong>
廉泉乃是涎唾之道，玉英复为溲便之路，故名津液道也。此则脏腑畔界，故脏腑病形各异。
平按：《甲乙》“道”下有“路”字。
<strong>营气循脉为脉胀，卫气并脉循分为肤胀。三里而泻，近者一下，远者三下，毋问虚实，工在疾泻。</strong>
以下谓营卫二气为胀。营气循脉周于腹郭为胀，名为脉胀。卫气在于脉外，傍脉循于分肉之间，聚气排于分肉为肿，称为肤胀。三里以为胀之要穴，故不问虚实，皆须泻之。其病日近者，可以针一泻；其日远者，可三泻之。下者，胀消也。终须疾泻，可不致疑矣。
平按：《灵枢》“营气循脉”下有“卫气逆”三字。“卫气并脉循分”《甲乙》作“卫气并血脉循分肉”。“三里而泻”《甲乙》作“取三里泻之”。“一下”，“下”字《甲乙》注云：“一本作分，下同。”
<strong>黄帝曰：愿闻胀形。</strong>
愿闻五脏六腑胀形也。
<strong>岐伯曰：夫心胀者，烦心短气，卧不安。</strong>[平按：《甲乙》“安”上有“得”字。]<strong>肺胀者，虚满而喘咳。肝胀者，胁下满而痛引少腹。脾胀者，喜哕四肢急，体重不能衣。肾胀者，腹满引背怏然，腰髀痛。</strong>
气在脏腑之外，排脏腑，郭胸胁，胀皮肤，时烦心短气卧不安者，以为心胀。知此，五脏六腑胀皆仿此，各从其脏腑所由胀状有异耳。怏，不畅也。
平按：《灵枢》“少腹”作“小腹”；“喜哕”作“善哕”。《甲乙》作“苦哕”。“四肢急”《灵枢》作“四肢烦悗”，《甲乙》作“四肢闷”。《灵枢》“衣”上有“胜”字。“怏然”《灵枢》作“央央然”。
<strong>六腑胀者：胃胀，腹满胃管痛，鼻闻焦臭，妨于食，大便难。大肠胀者，肠鸣而痛濯濯，</strong>
肠中水声也。
平按：《灵枢》、《甲乙》“胃管”作“胃脘”。
<strong>冬日重感于寒则泄，食不化。小肠胀者，少腹胀，引腰而痛。膀胱胀者，少腹满而气。三焦胀者，气满于皮肤中，壳壳然而不坚。胆胀者，胁下痛胀，口中苦，好太息。</strong>
香为脾臭，焦为心臭，今脾胃之病闻焦臭者，以其子病，思闻母气故也。壳，口角反。壳壳，貌。今壳壳，似实而不坚也。
平按：“泄，食”《灵枢》作“飧泄”，《甲乙》作“泄飡”。“少腹满”《灵枢》、《甲乙》作“小腹满”。“壳壳”《灵枢》作“轻轻”；“好太息”作“善太息”。
<strong>凡此诸胀，其道在一，明知逆顺，针数不失。</strong>
一者，唯知补泻也。补虚泻实得中，故不失也。
<strong>泻虚补实，神去其室，致邪失正，真不可定，粗之所败，谓之夭命。</strong>
神室，心脏也。补实泻虚伤神，故神去心室。神去心室，得于邪气，失其四时正气，致使真伪莫定也。
<strong>补虚泻实，神归其室，久塞其空，谓之良工。</strong>
神安其脏，故曰归室。神得归脏，自斯已去，长闭腠理，不令邪入，谓上工也。
<strong>黄帝曰：胀者焉生？何因而有名？</strong>[平按：《灵枢》无“名”字。]<strong>岐伯曰：卫气之在身也，常并脉循分，行有逆顺，阴阳相随，乃得天和，</strong>
卫气并脉循于分肉，有逆有顺，从目循足三阳下为顺，从目循手三阳下为逆，以卫气有逆顺，故阴阳气得和而顺也。
平按：《灵枢》“常”下有“然”字。《甲乙》“分”下有“肉”字，《灵枢》同。
<strong>五脏更治，四时有序，五谷乃化。然后厥气在下，营卫留止，寒气逆上，真邪相攻，两气相薄，乃合为胀。</strong>
五脏属于五行，故五脏更王，四时寒暑次序得所，五谷入腹得有变化也。有寒厥之气，留于营卫之间，营卫不行，寒气逆上，与正气相薄，交争愤起，谓之为胀。
平按：“更治”《灵枢》作“更始”，《甲乙》作“皆治”。“有序”《灵枢》作“循叙”，《甲乙》作“皆叙”。“薄”《灵枢》作“搏”。《甲乙》“乃合为胀”作“乃舍为胀”。
<strong>黄帝曰：善。何以解惑？岐伯曰：合之于真，三合而得。黄帝曰：善。</strong>
行补泻时，近者一取合于真气，即得病愈，远者三取合于真气，称曰解惑之也。
<strong>黄帝问岐伯曰：《胀论》言曰：毋问虚实，工在疾泻，近者一下，远者三下。今有其三而不下，其过焉在？</strong>
前言泻虚补实，神去其室；今言无问虚实，工在疾泻，其故何也？所谓初病未是大虚，复取三里，故工在疾泻。若虚已成，又取余穴，虚者不可也。今至三取不消，请言过之所由也。
<strong>岐伯对曰：此言陷于肉肓①而中气穴者也。</strong>
肉肓者，皮下肉上之膜也，量与肌肤同类。气穴，谓是发胀脉气所发穴也。
①“肓”，萧本原作“盲”。今据仁和寺本改。本节注文及下节经文、注文诸“肓”字同。
<strong>不中气穴，则气内闭；</strong>
针其余处，不中胀之气穴，则胀不泄也。
平按：注“针”，袁刻误作“计”。
<strong>针不陷肓，则气不行；</strong>
不陷肓膜，则气不行分肉间也。
<strong>不越中肉，则卫气相乱，阴阳相遂。其于胀也，当泻不泻，气故不下，三而不下，必更其道，气下乃止，不下复始，可以万全，恶有殆者乎？</strong>
针入其皮，起而不下其肉，则卫气行而失次，阴阳之气并也。遂，并也。由于当泻不泻，故三取不下也。必须更取余穴，以行补泻，以胀消为工，故得万全，必无危生之祸也。
平按：“不越”《灵枢》、《甲乙》作“上越”。“相遂”《灵枢》作“相逐”，《甲乙》作“相逆”。
<strong>其于胀也，必审其诊，当泻则泻，当补则补，如鼓之应桴，恶有不下者乎？</strong>
言诊审者，如鼓应桴，何有不当者也。
平按：“诊”《灵枢》作“胗”，注：“音轸。”
<strong>黄帝问于岐伯曰：水与肤胀、鼓胀、肠覃、石瘕、石水，何以别？</strong>
此之六病，有难分者，故请别之也。
平按：《甲乙》无“石水”二字。《灵枢》、《甲乙》“别”下有“之”字。
<strong>岐伯曰：水始起也，目果上微癕，如卧新起之状，颈脉动，时咳，阴股间寒，足胻癕，腹乃大，其水已成矣也。以手按其腹，随手而起，如裹水之状，此其候也。</strong>
水病之状，候有六别：一者，目果微肿；二者，足阳明人迎之脉，眡见其动，不待按之；三者，胀气循足少阴脉上冲于肺，故时有咳；四者，阴下阴股间冷；五者，脚胻肿起；六者，腹如囊盛水状，按之不坚，去手即起。此之六种，水病候也。
平按：《灵枢》、《甲乙》“目果”作“目窠”；“微癕”作“微肿”。“足胻癕”《灵枢》作“足胫瘇”，《甲乙》作“足胫肿”。注“眡”，袁刻作“眼”。
<strong>黄帝曰：肤胀何以候之？岐伯曰：肤胀者，寒气客于皮肤之间，壳壳然不坚，腹大身尽肿，皮厚，按其腹，窅而不起，腹色不变，此其候也。</strong>
次解肤胀，凡有五别：一者，寒气循于卫气，客于皮肤之间；二者，为肿不坚；三者，腹大身肿；四者，皮厚，按之不起。窅，焉了反，深也；五者，腹色不变。肤胀所由与候，有斯五别也。
平按：“壳壳然”《灵枢》作“然”。“窅”《甲乙》作“腹陷”二字。
<strong>鼓胀何如？岐伯曰：腹身皆大，大与肤胀等也，色仓黄，腹脉起，此其候也。</strong>
次解鼓胀，凡有六别：所由及候，四种同于肤胀，五者腹色青黄，六者腹上脉络见出，鼓胀之候，有此六别也。
平按：“腹身皆大”《灵枢》作“腹胀身皆大”，《灵枢》作“腹身皆肿”。《灵枢》、《甲乙》“仓”作“苍”；“脉起”作“筋起”，《甲乙》注云：“一本作脉。”
<strong>肠覃何如？岐伯曰：寒气客于肠外，与卫气相薄，气不得营，因其所系，瘕而内著，恶气乃起，息肉乃生。其始也，大如鸡卵，稍以益大，至其成也，如怀子之状，久者离岁，按之则坚，推之则移，月事以时，此其候也。</strong>
次解肠覃，水停聚也。肠覃凡有六别：一者，得之所由，谓寒客于肠外，与卫气合，瘕而为内；二者，所生形之大小；三者，成病久近。离，历也。久者或可历于年岁；四者，按之坚鞕；五者，推之可移；六者，月经时下。肠覃所由与状，有斯六种也。
平按：《灵枢》、《甲乙》“相薄”作“相搏”。“气不得营”《甲乙》作“正气不得营”。《灵枢》“营”作“荣”；“瘕”作“癖”；“息肉”作“瘜肉”。《甲乙》“离岁”作“离岁月”。
<strong>石瘕何如？岐伯曰：石瘕生于胞中，寒气客于子门，子门闭塞，气不通，恶血当泻不泻，衃以留止，日以益大，状如怀子，月事不以时下，</strong>
次解石瘕，凡有四别：一者，瘕住所在；二者，得之所由，谓寒气客子门之中，恶血凝聚不泻所致；三者，石瘕大小形；四者，月经不以时下。石瘕所由与状，有斯四种。石水一种，缺而不解也。
平按：“气不通”《灵枢》作“气不得通”。
<strong>皆生于女子，可导而下。黄帝曰：肤胀、鼓胀可刺耶？岐伯曰：先刺其腹之血络，后调其经，亦刺去其血脉①。黄帝曰：善。</strong>
肠覃、石瘕二病，皆妇人病也。水病刺而去之，肠覃、石瘕可以针刺导而下之，未知肤鼓二胀可刺已不？先泻其血络以去恶血，后调其经，亦去血络也。
平按：《灵枢》“腹之血络”作“胀之血络”；“去其血脉”作“去其血络”。
①“脉”，人卫本注曰：据杨注当作“络”，《灵枢•水胀篇》正作“络”。
<strong>黄帝问于岐伯曰：有病心腹满，旦食则不能暮食，此为何病？岐伯曰：名为鼓胀。曰：治之奈何？曰：治之以鸡醴，一齐知，二齐而已。黄帝曰：其时有复发者何也？岐伯曰：此饮食不节，故时痛，虽然其病且已，时当病，气聚于腹。</strong>
气满心腹，故旦食暮不能也，是名鼓胀。可取鸡粪作丸，熬令烟盛，以清酒一斗半沃之，承取汁，名曰鸡醴，饮取汗，一齐不愈，至于二齐，非直独疗鼓胀，肤胀亦愈。有复发者，以不慎节饮食故也。
平按：“鼓胀”《素问》新校正云：“《太素》鼓作谷。”兹本仍作“鼓”，注同。《素问》、《甲乙》“鸡醴”作“鸡屎醴”；“齐”作“剂”；“故时痛”作“故时有病也”。“时当病”《素问》作“时故当病”，《甲乙》作“因当风”。注“取汗”，袁刻作“取汁”。
风水论
平按：此篇自篇首至“故月事不来。黄帝曰：善哉”，见《素问》卷九第三十三《评热病论篇》。自“黄帝问于岐伯曰：有病庞然”至末，见《素问》卷十三第四十七《奇病论篇》。又自篇首至末，见《甲乙经》卷八第五。
<strong>黄帝曰：有病肾风者，面胕庞①然壅，害于言，可刺不？</strong>
胕，扶付反，义当腐也。痝，普江反。肾气损腐，令面痝然起壅也，而言无声，故曰害言。此为肾风之状，可刺以不也？
平按：“庞”《素问》、《甲乙》作“痝”。《甲乙》“壅”上有“肿”字，注云：“《素问》无肿字。”“不”《甲乙》作“否”。
①“庞”，仁和寺本作“痝”，因萧氏按语涉及此字，故未改。注中诸“庞”字均据仁和寺本改。
<strong>岐伯曰：虚虚不当刺，而刺，后五日其气必至。</strong>
如此状者，肾风之状。肾之重虚之风，不可刺也。刺之，至其水数满日，其病气当至也。除刺之日，后取五日，合有六日，水成数也。
平按：《素问》、《甲乙》“虚虚不当刺，而刺”作“虚不当刺，不当刺而刺”。
<strong>问曰：何如？</strong>[平按：《素问》、《甲乙》作“其至何如”。]<strong>答曰：至必少气，时热，从胸背上至头汗，手热，口干，苦渴，不能正偃，正偃则咳，病名曰风水。</strong>
肾风病气至者，凡有八候：一者少气，二时热，三从胸至头汗出，四手热，五口热，六苦渴，七不能正偃，谓不能仰卧，仰卧即咳②。有此八候，候③是肾风水病也。
平按：《素问》“时热”下重“时热”二字。《甲乙》“时”下无“热”字。“汗”下，《素问》、《甲乙》有“出”字。“苦渴”下《素问》有“小便黄，目下肿，腹中鸣，身重难以行，月事不来，烦而不能食”二十三字，《甲乙》同，惟“行”上少“以”字，“食”下重“食”字。袁刻补入正经，据本注不应补入，仍从原钞为是。
②“仰卧即咳”，人卫本注曰：此前疑脱“八”字。
③“候”，人卫本注曰：疑衍。
<strong>黄帝曰：愿闻其说。岐伯曰：邪之所凑，其气必虚，阴虚者阳必凑之，故小便黄者，中有热。</strong>
邪凑虚，肾气虚也。肾气既虚，则阳气并之，故中有热小便黄也。
平按：“小便黄者，中有热”《素问》作“少气时热而汗出也。小便黄者，少腹中有热也”，《甲乙》作“少气时热而汗出小便黄。小便黄者，少腹气热也”。
<strong>不能正偃者，胃中不和也。正偃则咳甚，上迫肺也。</strong>
肾有虚风，即胃中不和。仰卧气上迫肺，故咳也。
<strong>诸有水气者，其征先于目下。何以言？曰：水者阴也，目下亦阴也，腹者至阴之所居也，故水在腹者，必使目下肿。</strong>
水与目下及腹皆阴，故水在腹，即目下肿也。
平按：《素问》、《甲乙》“其征”作“微肿”。“何以”上，《素问》有“帝曰”二字，《甲乙》有“曰”字。
<strong>真气上逆，口苦舌干者，故不得正偃，正偃则咳清水。</strong>
以水在腹，故真气上逆，口苦舌干，正偃则咳，咳则吐清水也。
平按：《素问》、《甲乙》“逆”下有“故”字；“干”下无“者”、“故”二字，有“卧”字；“咳”下有“出”字。
<strong>诸水病者，故不得卧，卧则惊，惊则咳甚。</strong>
又诸水病仰卧，惊则咳甚，复为候也。
平按：注“复”，袁刻误作“腹”。
<strong>腹中鸣者，月事不来，病本于胃也，薄肝则烦不能食，食不下者，胃管隔。</strong>
月事不来之病，由于胃气不和，故气薄于肝，烦不能食，致使胃管隔塞，腹中无食，故腹鸣也。
平按：《素问》、《甲乙》无“月事不来”四字。《甲乙》“病”作“脾”。《素问》、《甲乙》“薄肝”作“薄脾”；“胃管”作“胃脘”。
<strong>身重难以行者，胃脉在足也。</strong>
胃脉足阳明在足，今胃气不和，气下于足，遂令身重，足不能行也。
<strong>月事不来者，胞脉闭，肺属心而溢于胞中，令气上迫肺，心脏不得下通，故月事不来。黄帝曰：善哉。</strong>
胞者，任冲之脉，起于胞中，为经络海，故曰胞脉也。膀胱之胞与女子子门之间，起此冲脉，上至咽喉，先过心肺。但肺与心共相系属。今胞脉虚邪闭塞，下则溢于胞气，上则迫于肺气，不得下，故月事不来也。
平按：“肺属心而溢于胞中”《素问》、《甲乙》作“胞脉者，属心而络于胞中”；“令”作“今”；“心脏”作“心气”。
<strong>黄帝问于岐伯曰：有病痝①然如有水气状，切其脉大紧，身无痛者，形不瘦，不能食，食少，名为何病？岐伯曰：病生在肾，名为肾风。肾风而不能食，喜惊，惊以心痿者死。黄帝曰：善哉。</strong>
痝然者，面皮起之貌。肾风之状，凡有六别：一，面痝起；二，脉大紧；三，身无痛；四，形不瘦；五，食少；六喜惊。人有此六状，名曰肾风。心不痿者可疗得生，痿者死矣。
平按：“如有水气状”，《素问》无“气”字。“生”《甲乙》作“主”。“喜”《素问》、《甲乙》作“善”。“惊以”《素问》作“惊已”，《甲乙》作“不已”。“心痿”《素问》、《甲乙》作“心气痿”。袁刻“痿”作“委”。
①“痝”，萧本原作“庞”。今据仁和寺本改。注同。
咳论
平按：此篇自篇首至末，见《素问》卷十第三十八《咳论篇》，又见《甲乙经》卷九第三。
<strong>黄帝问于岐伯曰：肺之令人咳何也？岐伯曰：五脏六腑皆令人咳，非独肺也。</strong>
五脏六腑皆以肺传与之，称咳为肺咳，然脏腑皆有咳也。
<strong>黄帝曰：愿闻其状。岐伯曰：皮毛者肺之合也，毛先受邪，气从其合；其寒饮食，饮食入胃，顺肺脉上注于肺，肺寒，外内合邪因而客之，为肺咳。</strong>
肺合皮毛，故皮毛受于寒邪，内合于肺。人肺脉手太阴，起胃中焦，下络大肠，还循胃口上鬲肺。寒饮寒食入胃，寒气循肺脉上入肺中，内外寒邪相合，肺以恶寒，遂发肺咳之病也。
平按：《素问》、《甲乙》“毛先受邪，气从其合”作“皮毛先受邪气，邪气以从其合”；“饮食”二字不重；“顺肺脉”作“从肺脉”；“上注于肺”作“上至于肺”；“肺寒，外内合”作“则肺寒，肺寒则外内合”。“为”上缺一字，《素问》、《甲乙》作“则”，袁刻作“发”。注“鬲”下缺一字，袁刻作“故”，不合，平拟据经文作“注”字，与“肺”字属上读。
<strong>五脏各以其时受病，非其时，各传以与之。</strong>
五脏各以王时伤寒，肺先受之，传为五脏之咳。非其时者，又因他脏受寒，传来与之。故肺咳之病，传与余脏，称五脏咳也。
<strong>人与天地相参，故脏各治时，感于寒则受病，微则为咳，甚者为泄为痛。</strong>
各以时者，五脏各以王时也。感于寒者，感伤寒也。感伤寒病有轻有重，轻者为咳，重者以为泄及痛痹也。
平按：“故脏各治时”《素问》、《甲乙》作“故五脏各以治时”。
<strong>黄帝曰：五脏之咳奈何？岐伯曰：五脏之久咳，乃移于腑。</strong>
以下言肺咳相传为脏腑咳也。五脏之咳，近者未虚，久者传为六腑咳也。
平按：《素问》、《甲乙》无此一段；“五脏之久咳”二句，在后“脾咳不已”上。
<strong>肺先受邪，乘春则肝先受之，乘夏则心受之，乘至阴则脾受之，乘冬则肾受之。</strong>
肺以恶寒，肺先受寒，乘春肝王时，肝受即为肝咳。若肺先受寒，乘于至阴，即为脾咳。若肺先受寒，乘冬即为肾咳。
平按：《素问》“肺先受邪”上有“乘秋则”三字，新校正云：“按全元起本及《太素》无乘秋则三字，疑此文误多也。”
<strong>黄帝曰：何以异之？</strong>
以下言问答五脏咳状也。
<strong>岐伯曰：肺咳之状，咳而喘息有音，甚则唾血。</strong>
言肺咳状也。
<strong>心咳之状，咳则心痛，喉中介介如哽状，甚则咽喉肿。</strong>
介介，喉中气如哽也。
平按：《甲乙》“介介”作“喝喝”。“哽”《素问》、《甲乙》作“梗”。“咽喉肿”《素问》、《甲乙》作“咽肿喉痹”。
<strong>肝咳之状，咳则两胠下痛，甚则不可以转，两胠下以满。脾咳之状，咳则在右胁下痛引肩背，甚则不可以动，动则咳。</strong>
胠，有本作胁也。
平按：“两胠下痛”《甲乙》作“胠痛”，《素问》作“两胁下痛”。“两胠下以满”《素问》作“转则两胠下满”，《甲乙》“胠”作“胁”。“引肩”上，《素问》、《甲乙》有“阴阴”二字。“则咳”下，《素问》有“剧”字。
<strong>肾咳之状，咳则腰背相引而痛，甚则咳演。</strong>
音涎，肾液也。谓咳涎出之也。
平按：“演”《素问》、《甲乙》作“涎”。
<strong>黄帝曰：六腑之咳奈何？安所受病？岐伯曰：脾咳不已，则胃受之，胃咳之状，咳而欧，欧甚则长虫出。</strong>
以下问答，言六腑咳状。六腑之咳，皆脏咳日久，移入于腑，以为腑咳。腑不为咳移入脏者，以皮肤受寒，内至于肺，肺中外寒两邪为咳，移于五脏，然后外至于腑，故不从腑移入于脏。所以脾咳日久，移为胃咳。长虫，蛕虫也。
平按：《素问》、《甲乙》“脾咳不已”上有“五脏之久咳，乃移于六腑”二句。
<strong>肝咳不已，则胆受之，胆咳之状，欧欧胆汁。</strong>
欧胆汁者，咳引于胆，故欧胆口苦也。
平按：“欧欧胆汁”《素问》、《甲乙》作“咳呕胆汁”。
<strong>肺咳不已，则大肠受之，大肠咳之状，咳而遗矢。</strong>
遗矢者，咳引大肠，故遗矢也。
平按：“矢”《素问》作“失”，新校正云：“《甲乙》遗失作遗矢。”
<strong>心咳不已，则小肠受之，小肠咳之状，咳而气，气者与咳俱出。</strong>
小肠在上，咳引小肠，故气与咳俱发者也。
平按：“咳而气，气者与咳俱出”，《素问》、《甲乙》作“咳而失气，气与咳俱失”。
<strong>肾咳不已，则膀胱受之，膀胱咳之状，咳而遗溺。</strong>
咳动膀胱，故尿出也。
平按：《甲乙》“遗溺”作“遗尿”。
<strong>久咳不已，三焦受之，三焦咳之状，咳腹满，不欲食饮。</strong>
三焦无别属脏，与膀胱合，故膀胱之咳，久而不已，腹病满，不欲食也。
<strong>此皆聚于胃管，关于肺，使人多涕唾而面浮肿气逆。</strong>
此六腑咳，皆以气聚胃中，上关于肺，致使面壅浮肿气逆为咳也。
平按：《素问》、《甲乙》“胃”下无“管”字。
<strong>黄帝曰：治之奈何？岐伯曰：治脏者治其输，治腑者治其合，浮肿者治其经。黄帝曰：善。</strong>
疗五脏咳，宜疗脏经第三输也。疗六腑咳者，宜疗脏经第六合也。有浮肿者，不可治络，宜疗经穴也。
平按：“输”《素问》、《甲乙》作“俞”。
卷第三十杂病
简介
平按：此卷卷首目录五十四行，袁刻及日本别钞本全佚，平从杨惺吾氏所获仁和寺十三纸中补入。目录末有二行。一行“重身病”三字，高一格写；一行上缺三字，下有“于岐伯曰”四字，是上缺三字应系“黄帝问”三字。“曰”下缺一字，又下为“有重”二字，又下缺五字，又下有“此为”二字，又下缺一字。据《素问•奇病论》及《甲乙经•妇人杂病篇》，“曰”下所缺一字应作“人”，“重”下所缺五字应作“身九月而瘖”五字，“为”下所缺一字应作“何”，则此一行应作“黄帝问于岐伯曰：人有重身，九月而瘖，此为何”，正与本书下文“病”字相接。
&nbsp;
重身病
平按：此篇自篇首至末，见《素问》卷十三第四十七《奇病论篇》，又见《甲乙经》卷十三第十。
<strong>黄帝问于岐伯曰：人有重身，九月而瘖，此为何[平按：从《太素》残卷补入。]病？岐伯曰：胞之络脉绝。问曰：何以言之？答曰：胞络系于肾，少阴脉贯肾系舌本，故不能言。曰：治之奈何？曰：无治也，当十月复。</strong>
妇人怀子，又名重身胱胞络①属膀，不言女子，今云胞络系于肾少阴上系舌本者，以是女子胞络亦系于肾，故任身九月有胞络绝者，瘖不能言，至十月胎生，还复旧也。
平按：注“重身”下原缺六字，宜空六格，袁刻作“胞络脉”三字，不合。“膀”下原缺一字，宜空一格，应是“胱”字，袁刻作“胱肾腑”三字，不合。“女子”下原缺一字，袁刻作“肾”。“十月”上袁刻脱“至”字；“复”下，袁刻脱“旧也”二字。
①“胱”、“胞络”三字，萧本原缺。今据仁和寺本补。
<strong>《刺法》曰：无损不足，益有余，以成疹</strong>。[平按：“益”《甲乙》作“溢”。“以成疹”《素问》作“以成其疹”。《甲乙》“疹”作“辜”，注云：“《素问》作疹。”《素问》“疹”下有“然后调之”四字，新校正云：“《甲乙》及《太素》无此四字，本全元起注文，误书于此，当删去之。”]<strong>所谓不足者，身羸瘦，无用鑱石也。益有余者，腹中有形而泄之，泄之则精出而病独擅中也，故曰疹成。</strong>
身之羸瘦，更用鑱石，此为损不足也。腹中有形，此为有余，益之以成其病，斯乃损于有余为病也。益有余为病知，实为病难之②，故须言之。
平按：疹成《甲乙》作成辜。
②“之”，萧本原无。今据仁和寺本补。
温暑病
平按：此篇自篇首至“勿止”，见《素问》卷九第三十一《热论篇》。篇末一句，见《素问》卷十六第六十一《水热穴论》，又见《甲乙经》卷七第一。
<strong>凡病伤寒而成温者，先夏至日者为病温，后夏至日者为病暑，病者当与汗皆出，勿止。所谓玄府者，汗空。</strong>
冬伤于寒轻者，夏至以前发于病温。冬伤于寒甚者，夏至以后发于病暑。暑病热气与汗俱出者，此为热去，勿止。汗之空名玄府者，谓腠理也。
平按：《素问》、《甲乙》“病者当与汗”作“暑当与汗”。《甲乙》“汗空”作“汗孔也”。又《素问》新校正引杨注，“发”、“于”两字均作“为”。
四时之变
平按：此篇自篇首至末，见《灵枢》卷十一第七十四《论疾诊尺篇》。又自“冬伤于寒”至“咳嗽”，见《素问》卷二第五《阴阳应象大论篇》，又见《甲乙》卷十一第五。
<strong>四时之变，寒暑之胜，重阴必阳，重阳必阴，故阴主寒，阳主热，故寒甚则热，热甚则寒，</strong>
日中阳陇，必降为阴；夜半阴极，必升为阳。
<strong>故曰：寒生热，热生寒，此阴阳之变也。</strong>
十一月极寒，一阳爻生，即寒生热也。五月一阴爻生，即热生寒也。
<strong>故曰：冬伤于寒，春生瘅热；</strong>
寒，冬之气也。伤，过多也。人之冬月，受寒过多，至春必属瘅热之病，此为寒生热也。
<strong>春伤于风，夏生后飧泄肠澼；</strong>
风，春之气也。受风过多，极为飧泄肠澼，此为风生泄也。
<strong>夏伤于暑，秋生痎疟；</strong>
暑，夏之气也。受暑过多，极为痎疟，此为暑生疟也。
<strong>秋伤于湿，冬生咳嗽，是谓四时之序也。</strong>
湿，秋之气也。受湿过多，极为咳嗽，此为湿生咳也。此是四时必不可易。
平按：注“四时”下原钞有“必”字，“必”下缺三字，最下一字下半作“文”。袁刻四时下无“必”字，作“之序支”三字，不合。兹于“必”字下仍空三格。
息积病
平按：此篇见《素问》卷十三第四十七《奇病论》，又见《甲乙经》卷八第二。
<strong>黄帝问于岐伯曰：病胁下满，气逆行，二三岁不已，是为何病？岐伯曰：名曰息积，此不妨于食，不可灸，刺精为引服药，药不能独治也。黄帝曰：善。</strong>
胁下满，肝气聚也。因于喘息，则气逆行，故气聚积，经二三岁，名曰息积，无妨于食，而不可灸，可以刺引精并服药，药行不可更刺。
平按：《素问》“逆”下无“行”字。“精为引”《素问》、《甲乙》作“积为导引”，袁刻作“精为导引”。注“可以刺”，袁刻“刺”字在“可以”二字之上，“可以”下有“导引”二字，无“精”字。原钞作“可以刺”，“刺”下缺一字，缺字下有“引精”二字，谨依原钞。
伏梁病
平按：此篇见《素问》卷十一第四十《腹中论》，又见《素问》卷十三第四十七《奇病论》，又见《甲乙经》卷八第二。
<strong>黄帝问曰：人有身体胕，股胫皆肿，环脐而痛，是为何病？岐伯曰：病名曰伏梁，此风根也，不可动，动之为水，溺清之腑。</strong>
头以下为身，四肢曰体，胕义当腐也。髀外曰股，膝下长骨曰胫，如此四处皆腐肿，并绕脐痛，名曰伏梁。此伏梁病，以风为本也。动，变发也。若有变发，可为水病。溺，冷清之腑也。
平按：《素问》“胕”作“髀”；“不可动”上有“其气溢于大肠而着于肓，肓之原在脐下，故环脐而痛也”二十二字，本书在后。《甲乙》、《素问》“清”作“涩”；“腑”、“病”。
<strong>黄帝问曰：病有少腹盛者，上下左右皆有根，此为何病？可治不？岐伯曰：病名伏梁。伏梁何因如得之？</strong>[平按：《素问》作“帝曰：伏梁因何而得之？”]<strong>答曰：裹脓血，居肠胃之外，不可治，治之每切按之致死。</strong>
因有膜裹脓血，在肠胃外，四箱有根在少腹中，不可按之，故按之痛，遂致于死，名曰伏梁。
平按：《素问》、《甲乙》“裹”下有“大”字。
<strong>问曰：何以然？曰：此下则因阴，必脓血，上则迫胃脘出鬲，使胃脘内痈。</strong>
何以按之致死？以其伏梁下因于阴，脓血必上迫于胃管，上出于鬲，使胃管生痈，故按之下引于阴，上连心腹，所以致死。脘。
平按：《素问》、《甲乙》“必脓血”作“必下脓血”；“出鬲”作“生鬲”；“使胃”作“侠胃”，《素问》新校正云：“《太素》侠胃作使胃。”
<strong>此人①之病难治也，居齐上为逆，居齐下为顺，勿动亟夺，论在《刺法》中，此风根也，其气溢于大肠而著于肓②，肓之源在齐下，故环齐而痛也。</strong>
如此之病，得时必久也。亟，欺吏反，数也。此病是风为本，其气溢于大肠之中，著于脐下肓原，故环脐痛。不可辄动数夺，夺之致死。以居肓原，所以脐上为逆也。
平按：“此人之病难治也”《素问》、《甲乙》作“此久病难治”。袁刻“人”字作“积人”二字。“脐”《素问》、《甲乙》作“脐”。“源”《素问》、《甲乙》作“原”。
①“人”，人卫本注曰：据杨注疑“久”之误。《素问•腹中论》及《甲乙》卷八第二正作“久”。
②“肓”，萧本原作“盲”。今据仁和寺本改。下“肓”字及注中诸“肓”字同。
热痛
平按：此篇见《素问》卷十一第四十《腹中论篇》，又见《甲乙经》卷七第一中篇。
<strong>黄帝问于岐伯曰：病热者而有所痛者何也？曰：热病者，阳脉也，以三阳之动也，人迎一盛少阳，二盛太阳，三盛阳明，在太阳太阳入于阴，故痛也。在头与腹，乃胀而头痛。黄帝曰：善哉。</strong>
阳明血气最大，故人迎三盛，得知有病。太阳次少，故二盛得知。次少阳最少，故一盛得知。热病为阳，太阳在头，故热病起，太阳先受。太阳受已，下入阳明，故阳明次病。阳明受已，末流少阳，故少阳有病。太阳入于少阴，阳盛阴虚，故头痛。阳盛阴虚，故腹胀也。
平按：《甲乙》“一盛”、“二盛”、“三盛”下均有“在”字。《素问》“在太阳”三字作“入阴也”三字，新校正云：“《甲乙经》无入阴也三字。”“太阳入于阴，故痛也。在头与腹”《素问》、《甲乙》作“夫阳入于阴，故病在头与腹”。
脾瘅消渴
平按：此篇见《素问》卷十三第四十七《奇病论篇》，又见《甲乙经》卷十一第六。
<strong>黄帝曰：有病口甘者，名为何？何以得之？岐伯曰：此五气之溢也，名曰脾瘅。夫五味入于口，藏于胃，脾为之行其清气，液在脾，令人口甘，此肥羹之所致也。此人必数食甘美而多肥者，令人内热，甘者令人满，故其气上溢转①，转为消渴。治之以兰，兰除陈气。</strong>
五气，五谷之气。液在脾者，五谷液也。肥羹令人热中，故脾行涎液，出廉泉，入口中，名曰脾瘅。内热气溢，转为消渴，以兰为汤饮之，可以除陈气也。
平按：《素问》“名为何”作“病名为何”，《甲乙》作“病名曰何”。“清气”《素问》作“精气”，《甲乙》作“津液”。“液在脾”《素问》、《甲乙》作“津液在脾”。“此肥羹之所致也”《素问》、《甲乙》“羹”作“美”，“致”作“发”，新校正云：“《太素》发作致。”《素问》“而多”下有“肥也”二字。《素问》、《甲乙》“满”上有“中”字；“转”字不重。“消渴”《甲乙》作“消瘅”，注云：“《素问》作消渴。”《素问》、《甲乙》“兰”字不重。
①“转”，人卫本注曰：据杨注疑衍。《素问•奇病论》及《甲乙》卷十一第六均无此字。
胆瘅
平按：此篇见《素问》卷十三第四十七《奇病论篇》，又见《甲乙经》卷九第五。
<strong>黄帝问岐伯曰：有病口苦者，名为何？何以得之？岐伯曰：病名胆瘅。</strong>[平按：“病”下，《素问》、《甲乙》有“口苦取阳陵泉”六字，《素问》新校正云：“全元起本及《太素》无‘口苦取阳陵泉’六字。详前后文势，疑此为误。”]<strong>夫肝者，中之将也，取决于胆，咽为之使。此人者，数谋虑不决，故胆虚，气上溢而口为之苦，治之以胆募输，在《阴阳十二官相使》中。</strong>
胆为肝腑，肝为内将，取决于胆，其人有谋虑不决，伤胆气上，胆溢从咽入口，口苦，名曰胆瘅，可取胆募日月穴也。
平按：《甲乙》“肝者”上有“胆者中精之腑”六字，注云：“《素问》无此句。”
头齿痛
平按：此篇自篇首至“齿亦当痛”，见《素问》卷十三第四十七《奇病论篇》，又见《甲乙经》卷九第一。自“齿痛不恶清饮”至末，见《灵枢》卷五第二十六《杂病篇》，又见《甲乙经》卷十二第六。
<strong>黄帝曰：人有病头痛以岁数不已，此安得之？是为何病？岐伯曰：当有所犯大寒，内至骨髓，髓者以脑为主，脑逆故令人头痛，齿亦当痛。</strong>
大寒入于骨髓，流入于脑中，以其脑有寒逆，故头痛数岁不已。齿为骨余，故亦齿痛。
平按：《素问》、《甲乙》“岁数”作“数岁”；“齿亦当痛”作“齿亦痛”。
<strong>齿痛不恶凊饮，取足阳明；恶凊饮，取手阳明。</strong>
上齿虽痛，以足阳明谷气，故饮不恶泠，可取足阳明。下齿痛，取手阳明也。
平按：“凊”《素问》、《甲乙》作“清”，道藏本《灵枢》作“凊”。
颌痛
平按：此篇见《灵枢》卷五第二十六《杂病篇》，又见《甲乙》卷九第一。
<strong>颌痛，刺手阳明与颌之盛脉出血。颊痛，刺阳明曲周动脉见血，立已；不已，按人迎于经，立已。</strong>
手阳明上颈贯颊，故颊痛皆取之。曲周动脉有足阳明，无手阳明动脉也。
平按：“颌”《甲乙》作“颔”，《灵枢》作“”。“颊”《甲乙》作“颔”。“刺阳明”《灵枢》、《甲乙》作“刺足阳明”。“按人迎于经”《甲乙》作“按经刺人迎”。
项痛
平按：此篇见《灵枢》、《甲乙》同上篇。
<strong>项痛不可俛仰，刺足太阳；不可顾，刺手太阳也。</strong>
足太阳脉行项，故不可俛仰取之。手太阳脉行项左右，故不得顾取之也。
平按：《甲乙》“项痛”作“头项”。《灵枢》“顾”上有“以”字。
喉痹嗌干
平按：此篇自篇首至“如韭菜”，见《灵枢》卷五第二十三《热病篇》，又见《甲乙经》卷九第二。自“喉痹不能言”至末，见《灵枢》卷五第二十六《杂病篇》，又见《甲乙经》卷十二第八及卷七第一中篇。
<strong>喉痹舌卷，口中干，烦心心痛，臂内廉痛，不可及头，取手小指、次指爪甲下，去端如韭叶。</strong>
手之小指、次指之端，手少阳关冲。手心主出属心包，下腨内；手少阳从膻中，上系耳后，故喉痹舌卷口干烦心心痛及臂内痛皆取之也。
平按：“臂内廉痛”《甲乙》作“臂表痛”，注云：“《灵枢》及《太素》俱作臂内廉痛。”又《甲乙》“取”下有“关冲在”三字；“韭叶”下有“许”字。注“系”上原缺一字，袁刻作“出”，检《灵枢•经脉篇》，手少阳上项系耳后，应作“项”。又注“皆取之”，“皆”字袁刻误作“者”。
<strong>喉痹不能言，取足阳明；能言，取手阳明。</strong>
手阳明脉循缺盆上头，足阳明脉循喉咙入缺盆，故喉痹能言、不能言，取此二脉疗主病者也。
<strong>嗌干，口中热如胶，取足少阴。</strong>
足少阴脉至舌下，故口热取之。
平按：《甲乙》“少阴”作“少阳”。
目痛
平按：此篇自篇首至阴乔，见《灵枢》卷五第二十三《热病篇》。自“目眦外决”至末，见《灵枢》卷五第二十二《癫狂篇》。又自篇首至末，见《甲乙经》卷十二第四。
<strong>目中赤痛，从内眦始，取之阴乔。</strong>
目内眦，阴乔脉也，故取所主之输也。
平按：“乔”《灵枢》、《甲乙》作“蹻”。
<strong>目眦外决于面者，为兑眦；在内近鼻者，上为外眦，下为内眦。</strong>
人之目眦有三：外决为兑眦，内角上为外眦，下为内眦。准《明堂》兑眦为外眦，近鼻者为内眦也。
平按：《灵枢》“兑”作“锐”；“近鼻者”下有“为内眦”三字。注“准《明堂》”袁刻作“唯《明堂》”。
耳聋
平按：此篇自篇首至“后取足”，见《灵枢》卷五第二十四《厥病篇》，又见《甲乙》卷十二第五。自“聋而不痛”至末，见《灵枢》卷五第二十六《杂病篇》，《甲乙》同上。
<strong>耳聋无闻，取耳中；</strong>
耳中，听宫、角孙等穴也。
<strong>耳鸣，取耳前动脉；</strong>
耳前动脉，和窌、听会等穴也。
<strong>耳痛不可刺者，耳中有脓，若有干擿抵，耳无闻也。</strong>
耳痛者有二：有脓，有干擿①抵。无所闻者，不可刺也；而有闻声者，可刺。擿，当狄反。抵，乃井反。
平按：擿抵《灵枢》作“耵聍”二字，《甲乙》亦作“擿抵”，注云：“一本作耵聍。”
①“擿”，萧本误作“摘”。今据仁和寺本改。
<strong>耳聋，取手足小指、次指爪甲上与肉交者，先取手，后取足。</strong>
手少阳至小指、次指，即关冲穴。足少阳至足小指次指，即窍阴穴也。其脉皆入耳中，故二俱取之也。
平按：《甲乙》“小指”作“少指”，无“次指”二字，注云：“《太素》作小指、次指。”
<strong>耳鸣，取手足中指爪甲上，左取右，右取左，先取手，后取足。</strong>
手之中指，手心主脉，《明堂》不疗于耳。足之中指，十二经脉并皆不上。今手足中指皆疗耳鸣，今刺之者，未详，或可络至缪刺也。
平按：“手足中指”《灵枢》、《甲乙》作“手中指”。
<strong>聋而不痛，取足少阳；聋而痛，取手阳明。</strong>
足少阳正经入耳，手阳明络脉入耳。足少阳主骨益耳，故取之也。手阳明主气益耳，故痛取之也。
平按：《灵枢》两“痛”字下均有“者”字。
衄血
平按：此篇见《灵枢》卷五第二十六《杂病篇》，又见《甲乙经》卷十二第七。
<strong>衄而不衃，血流，取足太阳；衃，取手太阳，不已，刺腕骨下，不已，刺腘中出血。</strong>
衃血，凝血也。衃，普杯反。血不凝，热甚也。足太阳起鼻，手太阳至目内眦，皆因鼻，故衄血取之。腕骨，手腕前起骨名完骨，非腕也。
平按：“足太阳”下，《甲乙》有“大衄”二字。“衃，取手太阳”《灵枢》、《甲乙》作“衄血取手太阳”。
喜怒
平按：此篇见《灵枢》卷五第二十六《杂病篇》，又见《甲乙经》卷九第五。
<strong>喜怒而不欲食，言益少，刺足太阴；怒而多言，刺足少阳。</strong>
怒，肝木也。食，脾土也。今木克土，故怒不欲食，宜补足太阴。肝足厥阴，怒也。足少阳，多言也。故泻少阳也。
平按：“足少阳”《甲乙》作“少阴”，注云：“《太素》作少阳。”
疹筋
平按：此篇见《素问》卷十三第四十七《奇病论篇》，又见《甲乙经》卷四第二上篇。
<strong>黄帝曰：人有尺数甚，筋急而见，此为何病？岐伯曰：此所谓疹筋者，是腹必急，白色、黑色则病甚。</strong>
尺脉数，筋急见出者，此为疹筋。疹筋筋急腹急，此必金水乘肝，故色白黑即甚也。有本为尺瘦也。
平按：《素问》“尺”下有“脉”字。《甲乙》“尺数甚”作“尺肤缓甚”，注云：“一作瘦甚。”“疹筋”《甲乙》作“狐筋，狐筋者”，注云：“狐《素问》作疹。”《素问》、《甲乙》“腹”上有“人”字；“黑色”下有“见”字。
血枯
平按：此篇自篇首至末，见《素问》卷十一第四十《腹中论篇》，又见《甲乙经》卷十一第七。
<strong>黄帝曰：有病胸胁支满者，妨于食，病至则先闻腥臊臭，出清液，先唾血，四肢清，目眩，时时前后血，病名为何？何以得之？岐伯曰：病名曰血枯，此得之年少时有所大脱血，若醉以入房中气竭肝伤，故使月事衰少不来也。</strong>
血枯病形有八：一胸胁支满；二妨于食；三病将发，先闻腥臊臭气；四流出清液；五病先唾血；六四肢冷；七目眩；八大小便时复出血。有此八状，名曰血枯之病。此得由于少年之时有大脱血，若醉入房中，气竭绝伤肝，遂使月经衰少，或不复来，以在此血枯之病也。
平按：《甲乙》“支满”作“榰满”；“清液”作“清涕”。
<strong>黄帝曰：治之奈何？以何术？答曰：四乌贼鱼骨、一茹，二物并令三合，丸以雀卵，大如小豆，以五丸为后饭，鲍鱼汁，利胁中及伤肝。</strong>
四，四分。一，一分。捣以雀卵为丸，食后服之，饮鲍鱼汁，通利胁及补肝伤也。
平按：《素问》“以何术”作“复以何术”；“贼”作“鰂”；“”作“藘”，新校正云：“《太素》藘作。”“并令三合”作“并合之”。《甲乙》“乌”上无“四”字；“骨”下无“一”字。“并令三合”作“并合”。《素问》、《甲乙》“鲍鱼”上有“饮以”二字；“胁中”作“肠中”。
热烦
平按：此篇见《素问》卷九第三十四《逆调论篇》，又见《甲乙经》卷七第一上篇。
<strong>问曰：人身非常温也，非常热也，为之热而烦满者，何也？曰：阴气少而阳气胜，故热而烦满也。</strong>
身体发热，而苦热①而烦，是为阳胜故也。
平按：《甲乙》无“为之热”三字，《素问》新校正云：“《甲乙》无此三字。”
①“热”，人卫本注曰：疑当作“满”。
身寒
平按：此篇见《素问》卷九第三十四《逆调论篇》，又见《甲乙经》卷十第一下篇。
<strong>问曰：人身非衣寒也，中非有寒也，寒从中出者何也？曰：是人多痹气，而阳气少，而阴气多，故身寒如从水中出焉。</strong>
外衣不单，内不觉寒，而身冷如从水中出，内多寒气故也。
平按：《素问》、《甲乙》“中非有寒也”作“中非有寒气也”；“出者”作“生者”。
肉烁
平按：此篇见《素问》卷九第三十四《逆调论篇》，又见《甲乙经》卷七第一上篇。
<strong>问曰：人有四肢热，逢风寒如灸于火者何也？</strong>[平按：“于火”《素问》、《甲乙》作“如火”，《素问》新校正云：“全元起本无‘如火’二字，《太素》云：‘如灸于火。’当从《太素》之文。”]<strong>答曰：此人者阴气虚，阳气盛。四肢者阳也，两阳相得也，阴气虚少，水不能减盛火而阳独治，独治者不能生长也，独胜而止耳，逢风如灸火者，是人当肉烁。</strong>
人有四肢先热，若逢风寒，更如火灸。是人阴虚阳盛，以其四肢是阳，阳气更盛四肢，二阳合而独盛，消烁肌肉，不能生长，故曰肉烁。
平按：《素问》、《甲乙》“少”下重一“少”字；“减”作“灭”；“如灸火”作“如灸如火”，《素问》新校正云：“当从《太素》作如灸于火。”
卧息喘逆
平按：此篇自篇首至“则不得偃卧”，见《素问》卷十三第四十六《病能论篇》。自“问曰：人有逆气”至末，见《素问》卷九第三十四《逆调论篇》。又自篇首至末，见《甲乙经》卷十二第三。
<strong>黄帝问于岐伯曰：人有卧而有所不安者何也？岐伯曰：脏有所伤，及精有所乏，倚则不安，故人不能注悬其病。</strong>
人之病有卧不安者，五脏内伤，入房太甚，泄精过多，有所不足，故倚卧不安，不能悬定病处，数起动也。
平按：“及精有所乏，倚则不安”，别本“乏”作“之”，《素问》作“及精有所之，寄则安”，《甲乙》作“及情有所倚，则卧不安”，《素问》新校正云：“《太素》作精所有倚则不安。”均无“乏”字。本书原钞作“及精有所乏，倚则不安”，与杨注“泄精过多，有所不足，故倚卧不安”正合。袁刻无“乏”字。《素问》、《甲乙》“悬”上无“注”字。注“太甚”袁刻作“太盛”。
<strong>黄帝曰：人之不得偃卧者何也？岐伯曰：肺者脏之盖也，肺气盛②则脉大，大则不得偃卧。</strong>
肺居五脏之上主气，气之有余，则手太阳脉盛，故不得偃卧也。
②“盛”，萧本脱。今据仁和寺本补。
<strong>问曰：人有逆气不得卧，而息无音者；有起居如故，而息有音者；有得卧，行而喘者；有不得卧，不能行而喘者；有不能得卧，卧而喘者，皆何脏使然？愿闻其故。</strong>
此五皆是人之起居，卧之与喘，不安之病，皆由脏内不和，故请示也。
<strong>答曰：不得卧而息有音者，是阳明之逆也，足三阳者下行，今逆而上行，故息有音。</strong>
阳明为三阳之长，故气下行，顺而息调，失和上行，逆而有音。此解“息有音”也。
<strong>阳明者胃脉也，胃者六腑之海也，其气亦下行，阳明逆，不得从其道，故不得卧。上经曰：胃不和则卧不安。此之谓也。</strong>
阳明循道逆行，息便有音，今不依其道逆行，故不得卧。上经，前所说经也。
平按：“上经”《素问》、《甲乙》作“下经”，王注：“《下经》，上古经也。”
<strong>夫起居如故息有音者，此脾之络脉逆，络脉不得随经上下，故留经而不行，络脉之病人也微，故起居如故而息有音。</strong>
夫络脉循脉经上下而行，络脉受邪，注留于经，病人也甚，故起居不安，息亦有声。今络脉气逆，不循于经，其病也微，所以起居如故，息有音也。
平按：“脾之络脉”《素问》、《甲乙》作“肺之络脉”。
<strong>夫不得卧，卧则喘者，是水气之客也。夫水者，循津液而流者也。肾者水脏，主津液，津液主卧与喘。</strong>
肾为水脏，主于胃中津液。今有水气客于津液，循之而流，津液主卧、主喘，故津液受邪，不能得卧，卧即喘也。
平按：《甲乙》“而流”作“而留”。《素问》、《甲乙》“津液”二字不重。
少气
平按：此篇见《灵枢》卷五第二十二《癫狂篇》，又见《甲乙》卷十一第七。
<strong>少气，身漯漯也，言吸吸也，骨酸体重，解不能动，补少阴。</strong>
漯漯、吸吸，皆虚乏状也。骨酸体重，皆肾虚耳。故补肾足少阴脉，于所发之穴补也。
平按：《灵枢》、《甲乙》“解”作“懈惰”；“少阴”作“足少阴”。
<strong>短气，息短不属，动作气索，补少阴，取血络。</strong>
属，连也。索，取气也。亦是肾气虚，故补足少阴正经，泻去少阴络血也。
平按：“短气”，袁刻作“少气”。《灵枢》、《甲乙》“少阴”上有“足”字；“取”作“去”。
气逆满
平按：此篇自篇首至“动脉”，见《灵枢》卷五第二十六《杂病篇》，又见《甲乙》卷九第四。自“气满”至“气下乃止”，见《灵枢》卷五第二十三《热病篇》。
<strong>气逆上，刺膺中陷者与下胸动脉。</strong>
胸下动脉，中府等量取也。
平按：“下胸”《甲乙》作“胁下”。注“胸下动脉”，袁刻作“胸膺气下动脉”，原钞无“膺气”二字。
<strong>气满胸中息喘①，取足太阴大指之端，去端如韭叶，寒则留之，热则疾之，气下乃止。</strong>
足太阴脉，起足大指端隐白穴也。
平按：《灵枢》“韭”作“薤”。
①“息喘”，人卫本注曰：据《灵枢•热病篇》当作“喘息”。
疗哕
平按：此篇见《灵枢》卷五第二十六《杂病篇》，又见《甲乙经》卷十二第一。
<strong>哕，以草刺鼻，嚏而已；无息而疾迎引之，立已；大惊之，亦可。</strong>
疾迎引之者，以草刺无息，可疾迎更刺，引大惊令，哕愈。
平按：《灵枢》、《甲乙》“亦可”下有“已”字。注“令”下原缺一字，原钞于左方注有“动”字，谨拟作“动”，袁刻空三格，不合。
腰痛
平按：此篇自篇首至末，见《素问》卷十一第四十一《刺腰痛篇》，又见《甲乙》卷九第八，惟编次前后略异。
<strong>足太阳脉令人腰痛引项脊尻，背如重状，刺其郄中太阳正经出血，春无见血。</strong>
项、脊、尻，皆足太阳脉行处，故腰痛相引郄中足②太阳，刺金门。足太阳在冬春时气衰，出血恐虚，故禁之也。
②“足”，仁和寺本作“之”。
<strong>少阳令人腰痛，如以针刺其皮中，循然不可以俛仰，不可顾，刺少阳成骨之端出血，成骨在膝外廉之骨独起，夏无见血。</strong>
少阳，足少阳也。其脉行颈循胁出气街以行腰，故腰痛不可俛仰反顾。成骨，膝膑外侧起大骨，足少阳脉循脾③出过，故腰痛刺之。足少阳在春，至夏气衰，出血恐虚，故禁之。
平按：《素问》、《甲乙》“循然”作“循循然”。“不可顾”《素问》作“不可以顾”，《甲乙》作“不可以左右顾”。“成骨”《甲乙》作“盛骨”。“独起”下，《素问》、《甲乙》有“者”字。
③“脾”，人卫本注曰：据本书卷八首篇当作“髀”。
<strong>阳明令人腰痛不可顾，顾如有见者，喜悲，刺阳明于骭前三痏，上下和之，出血，秋无见血。</strong>
足阳明龙者，循喉咙入缺盆，又支者，循腹里下气街，故腰痛不可顾。阳明谷气虚，故妄有见。虚为肝气所克，故喜悲。下循胻外廉，故刺之以和上下。足阳明在仲夏，至秋而衰，出血恐虚，故禁之也。
平按：《素问》、《甲乙》“不可顾”作“不可以顾”；“喜悲”作“善悲”；“骭”作“”，新校正云：“《甲乙》作骭。”今本《甲乙》仍作“”。又注“在仲夏”上，袁刻有“脉”字。
<strong>足少阴令人腰痛引脊内痛，刺足少阴内踝下二痏，春无出血，出血大虚，不可复也。</strong>
足少阳脉上股内后廉，贯脊属肾络膀胱，故腰痛引脊内痛也。出然骨之下，循内踝之后，故取内踝之下。少阴与太阳在冬，至春气衰，出血恐虚，故禁之也。
平按：“脊内痛”《素问》、《甲乙》作“脊内廉”，《素问》新校正云：“全元起本‘脊内廉’作‘脊内痛’，《太素》亦同。此前少足太阴腰痛证并刺足太阴法，应古文脱简也。”
<strong>居阴之脉，令人腰痛，腰中如张弩弦，刺居阴之脉，在腨踵鱼肠之外，循之累累然，乃针刺之，其病令人言嘿嘿然不慧，刺之三痏。</strong>
居阴脉在腨踵鱼肠之外，其处唯有足太阳脉，当是足太阳络也。
平按：“居阴”《素问》、《甲乙》作“厥阴”，王注云：“厥阴一经作居阴，是传写草书厥字为居也。”“弩”上，
《素问》、《甲乙》有“弓”字；“鱼肠”作“鱼腹”。“循之”《甲乙》作“循循”。“言”《素问》、《甲乙》作“善言”，《素问》新校正云：“详善言与默默二病难相兼，全元起本无善字，于义为允。”“嘿嘿”《素问》、《甲乙》作“默默”。
<strong>解脉令人腰痛引膺，目然，时遗溲，刺解脉，在引筋肉分间，在郄①外廉之横脉出血，血变止。</strong>
解脉行处为病，与足厥阴相似，亦有是足厥阴络脉。
平按：《素问》、《甲乙》“引膺”作“引肩”；“”作“”；“引筋”作“膝筋”；“止”上有“而”字。“筋肉”，袁刻“肉”作“内”。
①“郄”，萧本作“郗”。今据仁和寺本改。
<strong>同阴之脉，令人腰痛，痛如小针针居其中，弗然肿，刺同阴之脉，在外踝上绝骨之端，为三痏。</strong>
同阴脉在外踝上绝骨之端，当是足少阳络脉也。
平按：“小针”《素问》、《甲乙》作“小锤”，《素问》新校正云：“《太素》小锤作小针。”“弗”《素问》、《甲乙》作“怫”。
<strong>解脉令人腰痛如别，常如折腰之状，喜怒，刺解脉，在郄中结络如黍米，刺之血射似黑，见赤血而已。</strong>
前之解脉与厥阴相似，今此刺解脉郄中，当是取足厥阴郄中之络也。
平按：“如别”《素问》作“如引带”，《甲乙》作“如裂”。“喜怒”《素问》作“善恐”，《甲乙》作“善怒”。“似黑”《素问》、《甲乙》作“以黑”。《素问》新校正云：“按：全元起云：有两解脉，病源各异，恐误未详。”《素问》此条在“同阴之脉”上。
<strong>阳维之脉，令人腰痛，上弗然脉肿，刺阳维之脉，脉与太阳合腨下间，上地一尺所。</strong>
阳维，诸阳之会，从头下至金门、阳交即是也。行腰与足太阳合于腨下间，上地一尺之中，疗阳维肿痛也。
平按：《素问》、《甲乙》“腰痛”下重“痛”字；“弗”作“怫”，下同；“肿”上无“脉”字；“上地”作“去地”。
<strong>冲绝之脉，令人腰痛，痛不可以俛，不可以仰，则恐仆，得之举重伤腰，衡绝络，恶血归之，刺之在郄②阳筋之间，上郄数寸衡居为二痏出血。</strong>
冲脉循脊里，因举重冲脉络绝，恶血归聚之处以为腰痛，可刺冲郄阳筋间，上数寸冲气居处。
平按：“冲绝”《素问》、《甲乙》作“衡络”。“痛不可以俛，不可以仰，则恐仆”，《素问》作“不可以俛仰，仰则恐仆”，《甲乙》作“得俛不得仰，仰则恐仆”。“绝络”《素问》作“络绝”，《甲乙》作“络绝伤”。《甲乙》“筋之间”作“之筋间”。
②“郄”，萧本作“郗”。今据仁和寺本改。下文及注同，不再举。
<strong>会阴之病，令人腰痛，痛上漯漯然汗出，汗干令人欲饮，已欲走，刺直阳之脉上二痏，在乔上郄下下三寸所横居，视其盛者出血。</strong>
刺直阳者，有本作“会阳”，乔上郄下横居络脉也。
平按：“漯漯然”《甲乙》作“濈濈然”。《素问》、《甲乙》“汗”下有“出”字；“饮”下重一“饮”字；“二痏”作“三痏”；
“乔”作“蹻”。“郄下下三寸所”《素问》作“郄下五寸”，《甲乙》作“郄下三所”。
<strong>飞阳之脉，令人腰痛，痛上弗弗然，甚则悲以恐，刺飞阳之脉，在内踝上二寸太阴之前，与阴维会。</strong>
足太阳别，名曰飞阳，有本“飞”作“蜚”。太阳去外踝上七寸，别走足少阴。当至内踝上二寸，足少阴之前，与阴维会处，是此刺处也。
平按：“二寸”《素问》作“五寸”，新校正云：“当作二寸。”“太阴”《素问》、《甲乙》作“少阴”，据本注“足少阴之前，与阴维会处”，则“太阴”恐系“少阴”传写之误。
<strong>昌阳之脉，令人腰痛，痛引膺，目然，甚则反折，舌卷不能言，刺内筋为二痏，在内踝上大筋前太阴后，上踝三寸所。</strong>
内筋在踝大筋前太阴后，内踝上三寸所。大筋，当是足太阴①之筋。内筋支筋，在足太阳大筋之前，足太阴筋之后，内踝上三寸也。
平按：《素问》“内踝”作“内踝上”；“三寸”作“二寸”。
①“阴”，人卫本注曰：疑是“阳”之误。
<strong>散脉令人腰痛而热，热甚生烦，腰下如有横木居其中，甚则遗溲，刺散脉，在膝前肉分间，在络外廉束脉，为三痏。</strong>
散脉在膝前肉分间②者，十二经脉中，惟足厥阴、足少阳在膝前主溲，故当是此二经之别名。在二经大络外廉小筋名束脉，亦名散脉也。
平按：《素问》、《甲乙》“肉”上有“骨”字；“络”上无“在”字。注“膝前”，袁刻误作“脉前”。
②“间”，萧本误作“门”。今据仁和寺本改。
<strong>肉里之脉，令人腰痛，不可以咳，咳则筋挛急，刺肉里之脉为二痏，在太阳之外，少阳绝骨之后。</strong>
太阳外，绝骨后，当是少阴为肉里脉也。
平按：“筋挛急”，《素问》“挛”作“缩”，《甲乙》无“急”字。《甲乙》“之后”作“之端”。
<strong>腰痛侠脊而痛至头沉沉然，目欲僵，刺足太阳郄出血。</strong>
足阳明在头下，支者起胃下口，循腹里下至气街，腹里近脊，故腰痛刺足阳明郄中出血也。
平按：《素问》、《甲乙》“沉沉”作“”；“”作“”；“僵下”有“仆”字；“郄”下有“中”字。《素问》新校正云：“《太素》作头沉沉然。”
<strong>腰痛上寒，刺足太阳、阳明；上热，刺足厥阴；不可以俛仰，刺足少阳；中热如喘，刺足少阴，刺郄中出血。</strong>
腰痛上热，补当腰足太阳、足阳明脉。腰痛上寒，泻当腰足厥阴脉。足少阳主机关，不可俛仰，取足少阳。腰痛中热如喘气动，可取足少阴郄中出血也。
平按：“如喘”《素问》、《甲乙》作“而喘”。注“机”下，袁刻脱“关”字。“中热”下原缺一字，原钞旁注“极”字。又按注“上热”、“上寒”，与经文不合，疑有误。
<strong>腰痛引少腹控，不可仰，刺腰尻交者两胂上，以月生死为痏数，发针立已。</strong>
，以沼反。胂，脊骨两箱肉也。
平按：“两胂上”《素问》、《甲乙》作“两踝胂上”。《素问》“立已”下有“左取右，右取左”六字。
<strong>腰痛，痛上寒，取足太阳；痛上热，取足厥阴；不可以俛仰，取足太阳；中热而喘，取足少阴、腘中血络。</strong>
前腰痛刺郄中，此刺腘中也。
平按：此段《甲乙》无，《素问》在“腰痛引少腹”一段之前，其文意亦小异。《素问》云：“腰痛上寒，不可顾，刺足阳明；上热，刺足太阴；中热而喘，刺足少阴。大便难，刺足少阴。少腹满，刺足厥阴。如折不可以俛仰，不可举，刺足太阳。引脊内廉，刺足少阴。”新校正云：“按全元起本及《甲乙经》并《太素》自‘腰痛上寒’至此并无，乃王氏所添。”再检本书此段①如上“腰痛寒”一段，仅“不可以俛仰刺足太阳”与“刺足少阳”不同。注云：“前条为刺郄中，此刺腘中。”则此条与上条，亦可互相发明也。
①“此段”，人卫本注曰：据《素问》新校正即为全元起本《素问》所无，则杨氏自当录自《灵枢》，而今本《灵枢•杂病篇》文，已为后人据《素问》前段有所增改，是又当据本书此段以删订之矣。
髀疾
平按：此篇见《灵枢》卷五第二十四《厥病篇》，又见《甲乙经》卷十第一下篇。
<strong>髀不可举，侧而取之，在枢合中，以员利针，大针不可。</strong>
足太阳脉过髀枢中，即为枢合也。
平按：《灵枢》、《甲乙》“髀”上有“足”字。“枢合”《甲乙》作“枢阖”。“大针不可”《灵枢》作“大针不可刺”。
膝痛
平按：此篇见《灵枢》卷五第二十六《杂病篇》，《甲乙经》见同上。
<strong>膝中痛，取犊鼻，以员利针，针发而间之，针大如牦，刺膝无疑。</strong>
犊鼻，足阳明脉气所发，故膝痛取之。
平按：《灵枢》“针”字不重。
痿厥
平按：此篇见《灵枢》卷五第二十六《杂病篇》，又见《甲乙经》卷十第四。
<strong>痿厥为四束悗，乃疾解之，日二，不仁者十日而知，毋休，病已止。</strong>
四束，四肢如束。悗，烦也。
平按：“为四束”《灵枢》、《甲乙》作“为四末束”。《甲乙》“悗”作“闷”。
泄
平按：此篇上节见《灵枢》卷五第二十三《热病篇》，又见《甲乙经》卷七第四。下节见《灵枢》卷五第二十四《厥病篇》，又见《甲乙经》卷十一第五。
<strong>，取之阴乔及三毛上及血络出血。</strong>
，痳①也。阴乔上循阴股入阴，故取阴乔所主病者。足厥阴脉起大指丛毛之上，入毛中环阴器，故取阴乔脉所主之输，并取足厥阴脉三毛之上，及此二经之络去血。
平按：《灵枢》“”作“癃”，《甲乙》作“痓”。
①痳，音吝，同“淋”。《释名•释疾病》：“痳，小懔也。小便难，懔懔然也。”《玉篇•疒部》：“痳，小便难也。”
<strong>病泄下血，取曲泉。</strong>
曲泉，足厥阴脉之所入也。
平按：“泄”《灵枢》、《甲乙》作“注”。
如蛊如妲病
平按：此篇见《灵枢》卷五第二十三《热病篇》，又见《甲乙经》卷八第一。
<strong>男子如蛊，女子如妲，身体腰脊如解，不欲食，先取涌泉见血，视跗上盛者，尽见血。</strong>
蛊，音古。妲，音但。女惑男为病，男病名蛊，其状狂妄，失其正理，不识是非，醉于所惑；男惑女为病，女病为妲，其状痿黄羸瘦，醉于所惑。今有男子之病如蛊，女子之病如妲，可并取肾之井，可息相悦之疾也。问曰：喜怒忧思乃生于心，今以针灸①疗之，不亦迂乎？答曰：病有生于风寒暑湿，饮食男女，非心病者，可以针石汤药去之。喜怒忧思伤神为病者，先须以理，清神明性，去喜怒忧思，然后以针药裨而助之，但用针药者，不可又加身体骨脊解别不欲食者，先取足少阴于足下涌泉之输去血，及循少阴于足跗上络盛之处去血也。
平按：《灵枢》“妲”作“怛”；“食”上有“饮”字。“涌泉”《灵枢》、《甲乙》作“湧泉”。
①“灸”，萧本原作“炙”。今据仁和寺本改。
癫疾
平按：此篇自篇首至“故令人发为癫疾”，见《素问》卷十三第四十七《奇病论篇》，又见《甲乙经》十一卷第二。自“癫疾始生先不药”至末，见《灵枢》卷五第二十二《癫狂篇》，《甲乙》见同上。
<strong>黄帝问岐伯曰：人生而有病癫疾者，病名为何？安得之？答曰：病名为胎疾，此得之在腹中时，其母有所大惊，气上不下，精气并居，故令人发为颠疾。</strong>
人之生也，四月为胎，母为人、物所惊，神气并上惊胎，故生已发为癫疾也。
平按：《素问》、《甲乙》“腹中”上有“母”字；“故令人”作“故令子”。
<strong>癫疾始生，先不乐，头重痛，视举目赤，其作极已而烦心，候之于颜，取手太阳、阳明、太阴，血变而止。</strong>
手太阳上头在目络心，手阳明络肺，手太阴与手阳明通，故不乐、头重、目赤、心烦取之也。
平按：《灵枢》、《甲乙》“其”作“甚”。《甲乙》无“阳明”二字。
<strong>癫疾始作而引口啼呼喘悸，候之手阳明、太阳，右僵者政其右，左僵者政其左，血变而止也。</strong>
手太阳支者，别颊上抵鼻，手阳明侠口，故啼呼左右僵皆取之也。
平按：《灵枢》、《甲乙》“悸”下有“者”；两“僵”字均作“强”；“政其右”作“攻其左”；“政其左”作“攻其右”。又按：注“皆取之也”，则两“政”字，恐系“攻”字传钞之误。
<strong>癫疾始作而反僵，因脊痛，候之足太阳、阳明、手太阳，血变而止。</strong>
足太阳侠脊，足阳明耳前上至额颅在头，手太阳绕肩甲交肩上，故反僵脊痛取之也。
平按：《灵枢》“而反僵”作“先反僵”；“阳明”下有“太阴”二字。
<strong>治癫疾者，常与之居，察其所当取之处，病至视之，有过者即泻之，置其血于瓠壶之中，至其发时，血独动矣，不动，灸穷骨二十五壮。穷骨者，胝骨也。</strong>
病有过者，视其络脉病过之处，刺取病血，盛之瓠壶中，至其发时血自动，不动者，灸穷骨也。
平按：“二十五壮”《灵枢》作“二十壮”，《甲乙》作“三十壮”。“胝骨”《甲乙》作“尾骶”。
<strong>骨癫疾者，、齿、诸输、分肉皆满，而骨居汗出，烦悗，欧多涎沫，其气下泄，不治。</strong>
居，处也。骨之癫疾，不可疗候有八：颔、齿、输及分肉间①，骨处汗出，烦悗，欧多涎沫，气下泄。有此八候，是骨癫疾，死不可疗也。
平按：《灵枢》“颔”作“”。《甲乙》“而骨居”作“而骨居强直”；“悗”作“闷”。《灵枢》“涎沫”作“沃沫”。注“有此八候”，袁刻“此”误作“死”。
①“间”，人卫本注曰：据经文，此后疑脱“皆满”二字。
<strong>筋癫疾，身卷挛急大，刺项大经之大杼脉。欧多涎沫，气下泄，不治。</strong>
身卷挛急大者，是足太阳之病，宜刺项之大经足太阳脉大杼之穴。若欧液沫，气下泄，死不可疗也。
平按：《灵枢》、《甲乙》“疾”下有“者”字。“卷”《灵枢》作“倦”。《甲乙》“急”下有“脉”字；“杼”下无“脉”字。“液”《灵枢》作“沃”，《甲乙》作“涎”。
<strong>脉癫疾，暴仆，四肢之脉皆胀而纵。脉满，尽刺之出血；不满，灸侠项太阳，灸带脉于腰相去三寸，诸分肉本输。欧多沃沫，气下泄，不治。</strong>
癫疾暴前倒仆，四肢脉皆胀满而纵缓者，可刺去其血。若不胀满，可灸太阳于项疗主病者，又灸当十四椎相去三寸分肉之间，疗主癫疾之输也。
平按：《灵枢》、《甲乙》“癫疾”下有“者”字；“侠”上有“之”字。《灵枢》“侠”作“挟”。《甲乙》“灸带脉”上有“又”字；“沃”作“涎”。注“灸”下二字原不全，玩其剩处，似“带脉”二字，袁刻作“腰取”二字，恐误，据经文应作“带脉”二字。
<strong>治癫疾者，病发如狂者，死不治。</strong>
僵仆倒而不觉等谓之癫，驰走妄言等谓之狂，今癫疾发而若狂，病甚故死不疗也。
平按：《灵枢》“癫”上无“治”字；“病”作“疾”。
惊狂
平按：此篇自篇首至末，见《灵枢》卷五第二十二《癫狂篇》，又见《甲乙经》卷十一第二。
<strong>治狂始生，先自悲，喜忘、喜怒、喜恐者，得之忧饥，治之取手太阳、阳明，血变而止，及取足太阴、阳明。</strong>
人之狂病，先因忧结之甚，不能去解于心，又由饥虚，遂神志失守，则自悲，喜忘、喜怒、喜恐，乘即发于狂病，虽得之失志，然因疗之心腑手太阳，肺腑手阳明也。足太阴、阳明主谷，亦可补此二脉，以实忧饥，虚损即愈也。
平按：《灵枢》、《甲乙》“悲”下有“也”字。三“喜”字，《甲乙》均作“善”；《灵枢》作“苦怒善恐”。“手太阳”《灵枢》、《甲乙》作“手太阴”。
<strong>狂始发，少卧不饥，自高贤也，自辩智也，自尊贵也，喜骂詈，日夜不休，治之取手阳明、太阳、太阴、舌下少阴，视脉之盛者，皆取之，不盛者释之。</strong>
手阳明络肺，手太阳络心，手太阴属肺主气，故少卧、自高等，皆是魄失气盛，故视脉盛者皆泻去之，及舌下足少阴脉盛者，互泻去之。
平按：“喜骂”《灵枢》、《甲乙》作“善骂”。“视”下，《灵枢》无“脉”字。注“互”，袁刻作“亦”。
<strong>狂，喜惊喜笑，好歌乐，妄行不休者，得之大恐，治之取手阳明、太阳、太阴。</strong>
此三脉乃是狂惊歌乐妄行所由，准推可知也。
平按：《灵枢》“喜惊喜笑”作“言惊善笑”，《甲乙》作“善惊善笑”。
<strong>狂，目妄见、耳妄闻、喜呼者，少气之所生也，治之取手太阳、太阴、阳明、足太阴、头、两颔。</strong>
狂而少气，复生三病，因此四经，故皆取之也。
平按：《甲乙》“足太阴”作“足太阳”；“头”上有“及”字。《灵枢》“颔”作“”。
<strong>狂者多食，喜见鬼神，喜笑而不发于外者，得之有所大喜，治之取足太阴、阳明、太阳，复取手太阴、太阳、阳明。</strong>
不发于外者，不于人前病发也。得之大喜者，甚忧大喜并能发狂，然大喜发狂与忧不同，即此病形是也。手足太阳、手足阳明、手足太阳，是疗此病所由，故量取之，以行补泻也。
平按：《灵枢》、《甲乙》“喜见”、“喜笑”作“善见”、“善笑”；“复取”作“后取”。
<strong>狂而新发，未应如此者，先取曲泉左右动脉及盛者见血，食倾已，不已，以法取之，灸骶骨二十壮。</strong>
曲泉，肝足厥阴脉穴。
平按：《灵枢》“食顷”作“有顷”。
厥逆
平按：此篇自篇首至末，见《灵枢》卷五第二十二《癫狂篇》。自篇首至“立快者是也”，见《甲乙经》卷七第三。自“内闭不得溲”至末，见《甲乙经》卷九第十。
<strong>厥逆为病也，足暴凊①，胸若将别，腹若将以刃切之，烦而不能食，脉小大皆清缓，取足少阴，凊取足阳明，凊则补之，温则泻之。</strong>
厥逆之病，足冷胸痛，心闷不能食，其脉动之大小皆多血少气。缓而温者，可取足少阴输穴，泻其热气。足之寒者，取足阳明输穴，补其阳虚也。
平按：《灵枢》、《甲乙》“将别”作“将裂”；“脉小大皆凊②”作“脉小大皆涩”。“暴凊”、“凊取足阳明，凊则补之”，三“凊”字，今本《灵枢》及《甲乙经》均作“清”，明•赵府居敬堂《灵枢》均作“凊”；“腹”作“肠”“刃”作“刀”；“缓”作“暖”。
①“凊”，仁和寺本作“清”，据后文，此节经文两清字皆应作“凊”。
②“凊”据经文宜作“清”，或经文抄误，待考。
<strong>厥逆腹满胀肠鸣，胸满不得息，取之下胸二肋咳而动手者，与背输以指按之立快者是也。</strong>
厥逆胸满不得息，可量取②下胸二肋咳而动手之处，谓手太阴中府输也。厥逆腹满胀肠鸣，量取背胃及大小腹③输疗主病者也。
平按：《灵枢》“满胀”作“胀满”；“二肋”作“二胁”。《甲乙》“动”下有“应”字；“输”作“俞”，《灵枢》作“腧”。注“背胃”，据经文应作“背输”，袁刻作“背输”。
②“取”，仁和寺本误作“耳”。
③“腹”，人卫本注曰：疑“肠”之误，此句总谓量取背上之胃输、大肠输及小肠输。袁、萧二氏“胃”
<strong>内闭不得溲，刺足少阴、太阳与骶上以长针；气逆，取其太阴、阳明；厥甚，取少阴、阳明动者之经。</strong>
足少阴、太阳主于便溲，故厥便溲闭，取此阴阳二经输穴疗主病者。若加气逆，可取手足太阴、阳明疗主病者。若此闭及气逆厥甚，可取手足少阴、阳明二经动脉疗主病者也。
平按：《灵枢》“厥”下有“阴”字。“厥甚，取少阴”《甲乙》作“厥甚，取太阴”。
厥死
平按：此篇自篇首至末，见《素问》卷十三第四十七《奇病论篇》，又见《甲乙经》卷九第十一。
<strong>黄帝问岐伯曰：有者，一日数十溲，此不足也。身热如炭火，颈膺如格，人迎躁盛，喘息气逆，此有余也。太阴脉微细如发者，此不足也。其病安在？名为何病？岐伯曰：病在太阴，其藏在胃，颇在肺，病名曰厥死，不治，此得五有余、二不足也。问曰：何谓五有余、二不足？答曰：所谓五有余者，五病之气有余也；二不足者，亦二病之气不足也。今外得五有余，内得二不足者，此其身不表不里，亦明死矣。</strong>
，痳也。人有病一日数十溲，肾气不足也。手太阴脉如髮，肺气不足也。此则二脏不足也。身热如火，一有余也；颈及膺二气盛如格，三有余也；颈前胃脉人迎躁盛，四有余也；喘息气逆，五有余也。人之遇病，外有五有余，内有二不足者，病在手足太阴，藏于胃中，动之于肺，非定在于表里，名曰厥死之病，不可疗也。
平按：《素问》、《甲乙》“炭”下无“火”字；“其藏在胃”作“其盛在胃”。《甲乙》“五病之气”，无“五”字。《素问》、《甲乙》“亦二病之气不足也”作“亦病气之不足也”。“亦明死矣”《甲乙》作“亦死证明矣”。又按：本注阙“二有余”一条，《素问》王注云：“五有余者，一身热如炭，二颈膺如格，三人迎躁盛，四喘息，五气逆也。”
阳厥
平按：此篇自篇首至末，见《素问》卷十三第四十六《病能论篇》，又见《甲乙经》卷十一第二。
<strong>黄帝曰：有病喜怒者，此病安在？</strong>[平按：《素问》、《甲乙》“喜怒”作“怒狂”；“在”作“生”，新校正云：“《太素》怒狂作善怒。”]<strong>岐伯曰：生于阳。问曰：阳何以使人狂？答曰：阳气者，因暴折而难决，故喜怒，病名阳厥。</strong>[平按：“喜怒”《素问》、《甲乙》作“善怒”。]<strong>问曰：何以知之？答曰：阳明者常动，巨阳、少阳不动而动大疾①，此其候也？</strong>
足阳明人迎脉常动。有病名阳厥，以阳气暴有折损不通，故狂而喜怒，以其太阳、少阳不动而大疾，以为候也。
平按：《甲乙》“巨阳”作“太阳”。《素问》、《甲乙》“不动”下重“不动”二字。注“有病”，袁刻作“有疾”；“不动而大疾”，袁刻“动”误作“通”。
①“大疾”，萧本原作“太疾”。今据仁和寺本改。注同。
<strong>问曰：治之奈何？答曰：衰其食即已。夫食入于阴，长气于阳，故夺之食即已。使之服之，以生铁落为饮，夫生长气，椎铁落自下气疾。</strong>
衰其食者，少食也。谷气热，故推入腹内，阴中长盛阳，所以憎于狂病。故夺于情少食，令服生铁落，病则愈矣。生铁落，铁浆也。
平按：“衰其食”《素问》作“夺其食”，新校正云：“《甲乙经》夺作衰，《太素》同。”“落”《素问》作“洛”。“夫生长气，椎铁落”《素问》、《甲乙》作“夫生铁落者”。又按：“生长气，椎铁”五字颇费解，当必有误，原钞如是，故仍之。
风逆
平按：此篇见《灵枢》卷五第二十二《癫狂篇》，又见《甲乙经》卷十第二下篇。
<strong>风逆，暴四支肿，身漯漯，唏然时寒，饥则烦，饱则喜变，取手太阴表里、足少阴、阳明之经，肉凊取荣①，骨凊取井也。</strong>
手太阴为里，手阳明为表，二经主气。肉者土也，荣者火也，火以生土，故取荣温肉也。骨者水也，井者木也，水以生木，以子实母，故取井温骨也。
平按：《灵枢》、《甲乙》“支”作“肢”；“喜变”作“善变”。“凊”，今本《灵枢》及《甲乙》均作“清”，赵府本《灵枢》作“凊”。《甲乙》“荣”作“营”。
①“荣”，人卫本注曰：据赵府本《灵枢•癫狂篇》应作“荥”，注同。
风痓
此篇见《灵枢》卷五第二十三《热病篇》，又见《甲乙经》卷七第四。
<strong>风痓，身反折，先取足太阳及腘中；及血络中有寒，取三里。</strong>
足太阳行腰脊，故身痓反折，取其脉所生输穴及腘中正经。视血络黑也，可取足阳明三里之输也。
平按：《灵枢》“痓”作“痉”；“血络”下有“出血”二字。《甲乙》“血络”下有“出血痓”三字。
酒风
平按：此篇见《素问》卷十三第四十六《病能论篇》，又见《甲乙经》卷十第二下篇。
<strong>黄帝问曰：有病身体懈惰，汗出如浴，恶风少气，此为何病？答曰：名曰酒风。问曰：治之奈何？岐伯曰：以泽泻、术各十分，麋衔五合，以三指撮，为后饭。</strong>
饮酒汗出得风，名曰酒风。先食后服，故曰后饭也。
平按：《素问》、《甲乙》“病者”作“有病”；“五合，以三指撮”作“五分，合以三指撮。”《素问》王注云：“饭后药先，谓之后饭。”与此注不同。
经解
平按：此篇见《素问》卷十三第四十六《病能论篇》。
<strong>所谓深之细者，其中手如针，聚者坚也，愽者大也。《上经》者，气之通天也。《下经》者，言病之变化也。</strong>
诊脉所知，中手如针，此细之状也。切，按也。《上经》言上通天之气，《下经》言下病之变化也。又自腰以上，随是何经之气，以为上经；自腰以下，以为下经。上经通于天气，下经言其变化也。
平按：《素问》“针”下有“也”字；“气”上有“言”字。
<strong>《金匮》者，决死生也。</strong>
《金匮》之章，作决死生之论也。
<strong>《揆度》者，切度之。《奇恒》者，言奇病也。所谓奇者，使奇病不得以四时死者也。恒者，得以四时死者也。所谓揆者，方切求也。度者，得其病处也，以四时度之也。</strong>
得病传之，至于胜时而死，此为恒也。中生喜怒，令病次传死者，此为奇也。揆者，方将求病所在，揆量之也。度者，得其病处，更于四时度其得失也。
平按：“方切求也”下，《素问》有“言切求其脉理也”七字。注“令病次传死者”，《素问》新校正引杨注作“令病次传者”，无“死”字。又按《素问》王注云：“凡言所谓者，皆释未了义。今此所谓，寻前后经文，悉不与此篇义相接。似今数处少成文义者，终是别释经文，世本既阙第七二篇，应彼阙经错简文也。古文断裂，缪续于此。”
身度
平按：此篇自篇首至末，俱见《素问》卷八第二十八《通评虚实论篇》，惟自“问曰：形度”至“何以知其度也”一节在后，“脉浮而涩”二句在前，与《甲乙经》卷七第一中篇同，在经文“春秋则生，冬夏则死”之下。详《素问》新校正云：“按《甲乙经》移续于此，旧在后‘帝曰：形度骨度脉度筋度，何以知其度也’下，王氏以为错简，移附于此。”据新校正所云，则本书编次，与旧时无异也。
<strong>问曰：形度、骨度、脉度、筋度，何以知之其度也？曰：脉浮而涩，涩者而身有热者，死也。</strong>
形骨筋等有病，于身节度，可诊脉而知，故脉浮而涩者，身必有热，身热脉浮涩者死也。
平按：《素问》、《甲乙》“而身”上无“者”字。
经络虚实
平按：此篇自篇首至末，见《素问》卷八第二十八《通评虚实论篇》，又见《甲乙经》卷七第一中篇。
<strong>问曰：络气之不足，经气有余何如？岐伯答曰：络气不足，经气有余，脉热而尺寒，秋冬为逆，春夏为顺，治主病者。</strong>
络虚经实，何以得知？络为阳也，经为阴也。寸为阳也，外也；尺为阴也，内也。秋冬，阴也；春夏，阳也。络气不足，阳气虚也；经气有余，阴气盛也。于秋冬时，诊寸口得缓脉，尺之皮肤寒，为逆；春夏缓脉，尺之皮肤寒，为顺。缓脉，热也。以秋冬阳气在内，阴气在外；春夏阴气在内，阳气在外故也。于尺寸在内时寒热，取经络虚实也。
平按：《素问》、《甲乙》“脉”下有“口”字。《素问》“顺”作“从”。
<strong>问曰：经虚络满何如？答曰：经虚络满者，尺热满，脉寒涩，此春夏则死，秋冬则生。</strong>
满，盛也。经虚络盛，春夏诊得尺之皮肤热盛，寸口得急脉，为逆，故死。秋冬得尺热脉急，故生。脉急多寒，脉缓多热也。
平按：《素问》、《甲乙》“脉”下有“口”字；“死”、“生”上，无两“则”字。
<strong>问曰：治此者奈何？答曰：络满经虚，灸阴刺阳；经满络虚，刺阴灸阳。</strong>
经虚阴虚，故灸阴；络满阳满，故刺阳也。经满阴满，故刺阴；络虚阳虚，故灸阳也。
禁极虚
平按：此篇见《甲乙经》卷七第一中篇。
<strong>问曰：秋冬无极阴，春夏无极阳者，何谓也？答曰：无极阳者，春夏无数虚阳，虚阳则狂。无极阴者，秋冬无数虚阴，阴虚则死。</strong>
数，音朔。春夏是阳用事，秋冬是阴用事。阴阳用事之时，行针者不可数虚阳，数虚阳者，阳极发狂；数虚阴者，阴极致死也。
平按：《甲乙》“虚阳，虚阳”作“虚阳明，阳明虚”；“虚阴，阴虚”作“虚太阴，太阴虚”。
顺时
平按：此篇自篇首至末，见《素问》卷八第二十八《通评虚实论篇》。又此篇前一段见《甲乙经》卷七第一中篇，后一段见《甲乙经》卷十一第九。
<strong>问曰：春极治经络，夏极治经输，秋极治六腑，冬则闭塞者，用药而少针石处。所谓少用针石者，非痈疽之谓也，痈疽不得须时。</strong>
春夏秋三时极意行针，冬时有痈疽得极，余寒等病皆悉不得，故不用，称其时也。春时阳气在于皮肤，故取络脉也。夏时在于十二经之五输，故取输也。秋气在于六腑诸输，故取之也。冬气在于骨髓，腠理闭塞，血脉凝涩，不可行于针与砭石，但得饮汤服药。痈疽以是热病，故得用针石也。以痈疽暴病，不得须间失时不行针石也。
平按：《素问》、《甲乙》“极”作“亟”。《素问》“闭塞”下重“闭塞”二字；“处”作“也”。“须时”《素问》作“顷时回”三字。
<strong>因痈不知不致，按之不应手，乍来乍已，刺手太阴傍三，与婴络各二。</strong>
有因痈生，不痛不知，不得其定，按之不应其手，乍来似有，乍去似无者，此是肺气所为，可取手太阴脉有主此病输，傍三刺之，及缨脉足阳明之输主此病者，二取之。
平按：《素问》、《甲乙》“因痈不知不致”作“痈不知所”；“婴络”作“缨脉”，据本注应作“缨脉”。《素问》“三”下有“痏”字。
刺疟节度
平按：此篇自篇首至“过之则失时”，见《素问》卷十第三十六《刺疟篇》，自“疟不渴”至末，见《灵枢》卷五第二十六《杂病篇》，又见《素问•刺疟篇》，惟文义略有不同，又见本书二十五卷《十二疟篇》。又自篇首至末，见《甲乙经》卷七第五。
<strong>疟病脉满大急，刺背输，用中针，傍五胠输各一，适肥瘦，出其血。</strong>
满，盛也。脉大，多气少血也。急，多寒也。疟病寸口脉盛，气多血少而寒，可取背输有疗疟者，用中针刺输傍五取，及胠输两胁下胠中之输有疗疟者，左右各一取之。取之适于肥瘦，出血多少。傍，左右箱也。
平按：《素问》、《甲乙》“疟”下无“病”字；“输”作“俞”。“五”《素问》作“伍”。
<strong>疟脉小而实急，灸胫少阴，刺指井。</strong>
脉小者，血气皆少。疟病诊得寸口之脉血气皆少而实而多寒，可灸足少阴疗疟之输，并指有疗疟之井也。
平按：《素问》、《甲乙》无“而”字。
<strong>疟脉满大急，刺背输，用第五针，胠输各一，适行至于血也。</strong>
第五针，以取大脓，今用刺疟背输，可适行至血出而已也。
平按：“用第五针，胠输各一”《素问》作“用五胠俞背俞各一”。《甲乙经》无此条，《素问》新校正云：“经文与次前经文重复，王氏随而注之，别无义例，不若士安之精审，不复出也。”
<strong>疟脉缓大虚，便用药所宜，不宜用针。</strong>
脉缓者，多热。疟病诊寸口脉得多热多气少血虚者，可用药。用药者，取所宜之药以补也。
平按：“便用药所宜”《素问》作“便宜用药”。
<strong>凡治疟者，先发如食顷，乃前可以治，过之则失时。</strong>
此疗疟时节也。
平按：《素问》、《甲乙》无“前”字。
<strong>疟不渴，间日而作，取足阳明；渴而日作，取手阳明。</strong>
疟不渴取足阳明，渴取手阳明，皆取所主输。
平按：“疟不渴，间日而作，取足阳明”《素问》作“刺足太阳”，本书《十二疟篇》同。新校正云：“按《九卷》云：足阳明。《太素》同。”检今本《灵枢》亦云“取足阳明”，是不渴间日而作之疟，可取足太阳、阳明二处。故《十二疟》杨注谓“治寒疟”，本篇谓“取所主输”也。
刺腹满数
平按：此篇自篇首至“按之立已”，见《灵枢》卷五第二十六《杂病篇》。自“腹暴”至末，见《素问》卷八第二十八《通评虚实论篇》。又自篇首至“足厥阴”，见《甲乙经》卷九第九。自“腹满大便不利”至末，见《甲乙经》卷九第七。
<strong>少腹满大，上走胃至心，泝泝身时寒热，小便不利，取足厥阴。</strong>
水气聚于少腹，上走至于心下，泝泝恶寒寒热，小便不利，下热也。是足厥阴所由，故取其输穴也。
平按：《灵枢》“少腹”作“小腹”。“走胃”《甲乙》作“走胸”。“泝泝”《灵枢》作“淅淅”，《甲乙》作“索索然”。
<strong>腹满，大便不利，腹大，上走胸嗌，喘息喝喝然，取足少阴。</strong>
此皆足少阴脉所行之处，故取其脉之输穴。有本“少阴”为“少阳”。
平按：“上走”《灵枢》作“亦上走”。《甲乙》无“喘息”二字，注云：“《灵枢》有喘息二字。”“足少阴”《甲乙》作“足少阳”。
<strong>腹满食不化，腹响响然不便，取足太阴。</strong>
腹满食不化，腹虚胀不大便，皆足太阴脉所主，故取之输穴也。
平按：《甲乙》“化”下无“腹”字。“不便”《灵枢》作“不能大便”，《甲乙》作“不得大便”。“足太阴”《甲乙》作“足太阳”。
<strong>腹痛，刺脐左右动脉，已刺按之，立已；不已，刺气街，已刺按之，立已。</strong>
腹痛，足阳明脉所主，故脐左右动脉，足阳明动①也。气街亦是足阳明动脉，故不已取之也。
平按：《甲乙》“气街”下无“已刺”二字。
①“动”，人卫本注曰：此后疑脱“脉”字。
<strong>腹暴满，按之不下，取太阳经络。经络者，则人募者也。少阴俞，去脊椎三寸，傍五，用员利针。</strong>
足太阳与足少阴为表里。足少阴上行贯肝膈，发腹诸穴，故腹暴满，故取太阳经络。经脉络脉，人之盛募之气。腹满亦取足少阴之输，侠脊相去三寸，输旁五取之，用员利针。募，有本为“幕”也。
平按：《甲乙》“暴”下有“痛”字。《素问》“太阳”上有“手”字；“经络”二字不重；“则人募者也”作“胃之募也”，《甲乙》作“取太阳经络血者则已”，无“人募者也”四字；“少阴”上有“又刺”二字。《素问》王注云：“太阳为手太阳经络之所生，故取中脘穴，即胃之募也。”新校正云：“杨上善注云‘足太阳’，其说各不同，未知孰是。”
刺霍乱数
平按：此篇见《素问》卷八第二十八《通评虚实论篇》，又见《甲乙经》卷十一第四。
<strong>霍乱，刺输傍五，足阳明及上傍三。</strong>
霍乱，刺主疗霍乱输傍，可五取之，及足阳明下脉与上有疗霍乱输傍，可三取之也。
平按：“输傍五”《素问》王注云：“取少阴俞傍志室穴。”新校正引杨注云：“刺主霍乱输傍，五取之。”
刺痫惊数
平按：此篇见《素问》卷八第二十八《通评虚实论篇》，又见《甲乙经》卷十二第十一。
<strong>刺痫惊脉五：针手太阴各五，刺经太阳五，刺手少阳经络者傍一寸，足阳明一寸，上踝五寸，刺三针之。</strong>
刺痫惊脉，凡有五别：手太阴五取之，又足太阳输穴五取之，又手少阳经络傍三取之，又足阳明傍去一寸，上踝五寸三针之。
平按：“手太阴”《甲乙》作“手足太阴”。《素问》“手少阳”作“手少阴”，《甲乙》作“手足少阴”。《素问》、《甲乙》两“一”字下，均无“寸”字；“三针”下无“之”字。又按：《素问》王注：自“针手太阴”以下主治霍乱，新校正云：“按别本注云：悉不主霍乱。《甲乙经》、《太素》均为刺惊痫，王注为刺霍乱者，非也。”又注“经络傍三取之”，别本作“经络傍一寸以下空位取之”。
刺腋痈数
平按：此篇见《素问》卷八第二十八《通评虚实论篇》，又见《甲乙》卷十一第九。
<strong>腋痈大热，刺足少阳五，刺痈而热，手心主三，刺手太阴经络者，大骨之会各三。</strong>
足少阳脉下胸络肝属胆，循胁里在腋下，故腋胁之间有痈大热，可刺足少阳脉之穴，五取之。热而不已，刺手心主脉，其脉循胸下腋三寸，上抵腋，故腋痈三取之。又取手太阴经络各三。大骨之会者，手太阴脉循臂内上骨下廉，即为经络会处也。
平按：“刺痈而热”《素问》、《甲乙》作“刺而热不止”。注“之穴”上原缺二字，上一字不全，下一字作“主”①。谨拟作“所主”二字，袁刻作“辄筋”二字。
①仁和寺本亦作“主”字，上一字缺。
病解
平按：此篇自篇首至末，见《素问》卷八第二十八《通评虚实论篇》，又见《甲乙经》卷十一第六及卷十二第五等篇。
<strong>凡治消瘅、仆击、偏枯、痿厥，气满、发逆，肥贵人则高粱之疾也。</strong>
此之六种，是肥贵人膏粱所发之病。
平按：“痿厥、气满、发逆”《甲乙》作“厥气、逆满”四字。
<strong>鬲塞、闭、绝、上下不通，暴忧之病。</strong>
此之四种，因暴愁忧所生之病。鬲塞，鬲中塞也。闭，谓七窍闭也。谓噫与下使之气，即上下也。
<strong>暴厥而聋不通，偏塞也。闭内内不通，风也，内留着也。</strong>
暴厥耳聋，偏塞也。内气暴满薄，不从于内中，风病也。以脾气停壅，不顺于内，故瘦留著也。
平按：“不通，偏塞也”《素问》、《甲乙》作“偏塞闭不通，内气暴薄也”。“闭内内不通，风也，内留著也”，《素问》、《甲乙》作“不从内外中风之病，故瘦留著也”。
<strong>蹠跛，寒风湿之病也。</strong>
风湿之气，生于蹠跛痹病。蹠，之石反。跛，有本为“跂”也。
久逆生病
平按：此篇见《素问•通评虚实论篇》，又见《甲乙》卷十一第二。
<strong>黄疸、暴痛、癫疾、厥、狂，久逆之所生。</strong>
此之五病，气之久逆所生。
平按：《甲乙》“黄疸”作“贯疽”，注云：“《素问》作黄疸。”“暴痛”作“暴病”；“狂”上无“厥”字。
六腑生病
平按：此篇见《素问》、《甲乙》同上篇。
<strong>五脏不平，六腑闭塞之所生。</strong>
六腑受谷气，传五脏，故六腑闭塞，脏不平也。
肠胃生病
平按：此篇见《素问》同上篇，又见《甲乙》卷十二第五。
<strong>头痛耳鸣，九窍不利，肠胃之所生。</strong>
肠胃之脉在头，在于七窍，故肠胃不利，头窍病也。
经输所疗
平按：此篇见《素问》同上篇，又见《甲乙经》卷十一第九。
<strong>暴痈筋濡，随外分而痛，魄汗不尽，胞气不足，治在经输。</strong>
筋濡者，谓筋湿也。随分痛者，随分肉间痛也。魄汗者，肺汗也。胞气不足者，谓膀胱之胞气不足也。此之五病，可取十二经输疗主病者也。
平按：“濡”《素问》作“”。“随”下，《素问》、《甲乙》无“外”字。
[附篇]
《黄帝内经太素》遗文
平按：①从王注《素问》林亿等新校正及林亿等校正《甲乙经》、《脉经》与日本《医心方》所引考补，当在今本所缺七卷中。其各书所引，仍逐条附注于下，以便稽考。
①“平按”二字为编者所加。
<strong>饮食有常节，起居有常度，不妄不作。</strong>
以理而取声色芳味，不妄视听也。循理而动，不为分外之事。
平按：此条见《素问》卷一第一《上古天真论》。
<strong>上古圣人之教也，下皆为之。</strong>
上古圣人使人行者，身先行之，为不言之教。不言之教，胜有言之教，故下百姓仿行者众，故曰下皆为之。
平按：此条见同上。
<strong>身肌宗一。</strong>
真人身之肌体，与太极同质，故云宗一。
平按：此条见同上。
<strong>有至人者。</strong>
积精全神，能至于德，故称至人。
平按：此条见同上。
<strong>帝曰：余闻上古圣人，论理人形，列别脏腑，端络经脉，会通六合，各从其经，气穴所发，各有处名，溪谷属骨，皆有分起，分部逆从，各有条理，四时阴阳，尽有经纪，外内之应，皆有表里，信其然乎？</strong>
平按：此条见《素问》卷二第五《阴阳应象大论》。又按：新校正云：“详‘帝曰’至‘信其然乎’，全元起本及《太素》在‘上古圣人之教也’上。”
<strong>在变动为握。</strong>
握、忧、哕、咳、栗五者，改志而有，名曰变动也。
平按：此条亦见《素问》卷二第五。
<strong>脉生脾。</strong>
平按：此条见同上。
<strong>在变动为忧。</strong>
心之忧在心变动，肺之忧在肺之志，是则肺主于秋，忧为正也；心主于夏，变而生忧也。
平按：此条见《素问》同上。又杨氏此注，亦见《甲乙经》卷一第一。
<strong>东方，风伤筋，酸伤筋。中央，湿伤肉，甘伤肉。南方，热伤气，苦伤气。北方，寒伤血，咸伤血。西方，热伤皮毛，辛伤皮毛。</strong>
平按：此条见《素问》同上。又按《素问》新校正云：“凡此五方所伤，《太素》俱云自伤。”袁刻云：“自伤似亦注文。”
<strong>中央生湿。</strong>
六月，四阳二阴，合蒸以生湿气也。
平按：此条见同上。
<strong>湿生土。</strong>
四阳二阴，合而为湿，蒸腐万物成土也。
平按：此条见同上。
<strong>在变动为哕。</strong>
哕，气忤也。
平按：此条见同上。
<strong>燥伤皮毛，热胜燥。</strong>
平按：此条见同上。
<strong>寒伤骨。</strong>
平按：此条见同上。
<strong>湿胜寒。</strong>
平按：此条见同上。又按：“寒伤骨”、“湿伤寒”两条，袁刻脱。
<strong>咸伤骨。</strong>
平按：此条见同上。
<strong>左右者，阴阳之道路也。</strong>
阴气右行，阳气左行。
平按：此条见同上。
<strong>肖者濯濯。</strong>
平按：此条见《素问》卷三第八《灵兰秘典论》。
<strong>神之处。</strong>
平按：此条见《素问》卷三第九《六节藏象论》。
又按：《素问•六节藏象论》为“阳中之太阴”，新校正引《太素》“太阴”作“少阴”；“为阴中之少阴”，新校正引《太素》“少阴”作“太阴”；“此为阳中之少阳”，新校正引《太素》作“阴中之少阳”，三条。平从杨惺吾氏所获日本仁和寺宫御藏本残卷十三纸中检出，补入本书卷三第二《阴阳合篇》，故此三条不复列入。
<strong>间者环已。</strong>
平按：此条见《素问》卷四第十六《诊要经终论》。
<strong>滑则少气。</strong>
平按：此条见《素问》卷五第十七《脉要精微论》；又按：《脉经》“少气”作“气少”。
<strong>白欲如白璧之泽，不欲如垩。</strong>
平按：此条见同上。
<strong>五脏者，中之腑也。</strong>
平按：此条见同上。
<strong>行则偻跗。</strong>
平按：此条见同上。
<strong>象心之太浮也。</strong>
平按：此条见《素问》卷七第二十一《经脉别论》。
<strong>所谓气虚者。</strong>
气虚者，膻中气不足也。
平按：此条见《素问》卷八第二十八《通评虚实论》。
<strong>尺满而不应也。</strong>
平按：此条见同上。
<strong>足温则生，寒则死。</strong>
足温气下，故生。足寒气不下者，逆而致死。
平按：此条见同上。
<strong>脉实大病久可治。</strong>
平按：此条见同上。
又按：《素问》王注云：“久病血气衰，脉不当实大，故不可治。”新校正云：“详经言实大病久可治，注意以为不可治，《甲乙经》、《太素》、全元起本并云可治。”复引巢元方云：“脉数大者生，细小浮者死。”袁刻作“脉悬小坚，病久可治”，恐误。
<strong>诵而颇①能解，解而未能别，别而未能明，明而未能彰。</strong>
习道有五：一诵，二解，三别，四明，五彰。
平按：此条见《素问》卷二十三第七十五《著至教论》。
①“颇”，人卫本注曰：据《太平御览》卷七二一当作“未”。
<strong>列星辰与日月光。</strong>
平按：此条见同上。
<strong>上通神农，著至教拟于二皇。</strong>
平按：此条见同上。
<strong>夫三阳，太为业。</strong>
平按：此条见同上。
<strong>下为漏病。</strong>
漏病，谓膀胱漏泄，大小便数，不禁守也。
平按：此条见同上。
<strong>肾且绝死，死日暮也。</strong>
平按：此条见同上。
<strong>子诚别而已通五脏之过。</strong>
平按：此条见《素问》卷二十三第七十六《示从容论》。
<strong>是以名曰诊经。</strong>
平按：此条见同上。
<strong>为万民副。</strong>
副，助也。
平按：此条见《素问》卷二十三第七十七《疏五过论》。
<strong>病深以甚也。</strong>
平按：此条见同上。
<strong>始乐始苦。</strong>
平按：此条见同上。
<strong>封君败伤，及公侯王。</strong>
平按：此条见同上。
<strong>气内为实。</strong>
天地间气为外气，人身中气为内气。外气裁成万物，是为外实；内气营卫裁生，故为内实。治病能求内气之理，是治病之要也。
平按：此条见同上。
<strong>更名自巧。</strong>
平按：此条见《素问》卷二十三第七十八《征四失论》。
<strong>愚心自功。</strong>
平按：此条见同上。
<strong>黄帝燕坐，临观八极，正八风之气而问雷公曰：阴阳之类，经脉之道，五中所主，何脏最贵？</strong>
夫天为阳，地为阴，人为和。阴无其阳，衰杀无已；阳无其阴，生长不止。生长不止则伤于阴，阴伤则阴灾起；衰杀不已则伤于阳，阳伤则阳祸生矣。故须圣人在天地间，和阴阳气，令万物生也。和气之道，谓先修身为德则阴阳气和，阴阳气和则八节风调，八节风调则八虚风止，于是疵疠不起，嘉祥竟集，此亦不知所以然而然也。故黄帝问身之经脉贵贱，依之调摄，修身于身，以正八风之气。
平按：此条见《素问》卷二十四第七十九《阴阳类论》。
<strong>三阳为经，二阳为维，一阳为游部。</strong>
三阳，足太阳脉也，从目内眦上头，分为四道，下项并正别脉上下六道，以行于背，与身为经。二阳，足阳明脉也，从鼻而起，下咽分为四道，并正别脉六道，上下行腹，纲维于身。一阳，足少阳脉也，起目外眦，络头分为四道，下缺盆并正别脉六道上下，生经营百节，流气三部，故曰游部。
平按：此条见同上。
<strong>伏鼓不浮，上空志心。</strong>
肺脉浮涩，此为平也。今见伏鼓，是肾脉也。足少阴脉贯脊属肾，上入肺中，从肺出络心。肺气下入肾志，上入心神也。
平按：此条见同上。
<strong>一阴独至。</strong>
一阴，厥阴也。
平按：此条见同上。
<strong>二阴一阳病在肺。</strong>
平按：此条见同上。
<strong>阴阳皆绝，期以孟春。</strong>
平按：此条见同上。
<strong>阴阳交，期在溓水。</strong>
溓，廉检反，水静也，七月水生时也。
平按：此条见同上。
<strong>一上不下，寒厥到膝。</strong>
虚者，厥也。阳气一上于头，不下于足，足胫虚，故寒厥至膝。
平按：此条见《素问》卷二十四第八十《方盛衰论》。
<strong>若伏空室，为阴阳之一。</strong>
平按：此条见同上。
<strong>至阳绝阴，是为少气。</strong>
平按：此条见同上。
<strong>脾主为卫。</strong>
平按：此条见《甲乙经》卷一第三。
<strong>六腑者，胃为之海，广大颈张胸，五谷乃容。</strong>
平按：此条见同上。
<strong>当候阙中。</strong>
平按：此条见《甲乙经》卷一第十五。
<strong>黑色见于庭。</strong>
平按：此条见同上。
<strong>阙上者，咽喉也。</strong>
平按：此条见同上。
<strong>阙中者，肺也。</strong>
平按：此条见同上。
<strong>病生于阳者，先治其外，后治其内。</strong>
平按：此条见同上。
<strong>卫气留于腹中。</strong>
平按：此条见《甲乙经》卷九第四。
<strong>非灾风也。</strong>
平按：此条见《甲乙经》卷十第一下篇。
<strong>血气留积，髋皮充肌。</strong>
平按：此条见《甲乙经》卷十一第六。
<strong>有过之脉。</strong>
平按：此条见《脉经》卷一第二。
<strong>滑则气少。</strong>
平按：此条见《脉经》卷一第十三。又按：《素问•脉要精微论》“气少”作“少气”。
<strong>寒气暴上，脉满实何如？曰：实而滑则生，实而逆则死矣。其形尽满何如？曰：举形尽满者，脉急大坚，尺满而不应，如是者，顺则生，逆则死。何谓顺则生，逆则死？曰：所谓顺者，手足温也；谓逆者，手足寒也。</strong>
平按：此条见《脉经》卷四第七。
<strong>一月膏，二月脉，三月胞，四月胎，五月筋，六月骨，七月成，八月动，九月躁，十月生。</strong>
平按：此条见日本《医心方》卷二十二。又按《医心方》卷九第一《经脉正别篇》杨注云：“人之受身时，一月而膏，二月而脉，为形之先。”自三月胞以下不载。又按《医心方》卷二十四所引《太素》有“玄元皇帝曰：人受天地之气，变化而生，一月而膏，二月而脉，三月而胞，四月而胎，五月而筋，六月而骨，七月而成形，八月而动，九月而臊，十月而生。”当系杨注，与《医心方》卷二十二所引小异。
导引，谓熊颈鸟伸五禽戏等，近愈痿躄万病，远取长生久视也。
平按：此条见日本《医心方》卷二十七所引《太素》杨注。
《校正内经太素杨注》后序
《内经太素》杨上善注三十卷，两《唐志》皆着录，北宋以还，渐多散佚，《宋志》仅存三卷，元以来遂鲜称及之者，盖亡失久矣。
光绪中叶，吾乡杨惺吾先生始从日本获唐写卷子本影钞以归，存二十三卷。桐庐袁忠节公得其书，未加详校，即以付刊，伪谬滋多，未为善本。吾姻友萧北承孝廉，精于医，始聚群籍校正其书，殚精二十年，以成此本。余受而读之，盖合《灵枢》、《素问》纂为一书，编次卷目，皆有不同，反复以观，然后知《内经》十八卷之自有真，后人援他书以窜乱《素问》者固非，而据一二浅短之文，疑《灵枢》之出于伪托者亦误也。《汉志》载《黄帝内经》十八卷，初无《素问》之名，后汉•张仲景《伤寒论》引之，始称《素问》，晋•皇甫士安《甲乙经》序，称《针经》九卷，《素问》九卷，皆为《内经》，与《汉志》十八卷之数合，是《素问》之名，实起于汉晋之间，故其书《隋志》始著于录。然《隋志》虽名九卷，已注明“梁八卷”，是其书自梁以来早阙其一卷，故全元起注本仅八卷，已亡其第七篇，是为《素问》原书最初之本。至唐•王冰作注，不知所据何书，妄称得先师秘本，即惰所亡之第七篇，窜入本书，移易篇第，纂为二十四卷，是为今《素问》四库著录本。其书出宋•林亿等所校正，当校正时，即谓《天元纪大论》以下七篇，居今《素问》四卷，篇卷浩大，不与前后相等，所载之事，亦不与余篇相通，疑此七篇乃《阴阳大论》之文，王氏取以补《素问》之阙卷者。今按其说，未知确否，而其文系王氏补入，为全元起本所未有，则显而易见。盖林亿等校正此书，即取全本对勘，于王本移易篇第之下，注明全元起本在第几卷，独此七篇篇目之下，未经注明全本。其引《太素》杨上善注，虽不及全注之详，亦几于卷卷有之，独此七篇曾无一字引及，此可为《素问》原书无此七篇之确证。
其不加删汰者，徒以系古医书过而存之云尔。今观杨氏此书，则林亿等所引以驳正王注者，具在卷中，而《天元纪大论》以下七篇，则全书俱无此文，此可见杨氏所据以编纂此书之经文，即同元起本，而全注所据之已阙第七篇本，乃系《素问》原本，窜乱之迹明，而原书之真出矣，此可征林亿等之说之确者也。
《灵枢》之名，汉、隋、唐《志》皆不载，宋•绍兴中，锦官史崧出其家藏旧本，送官详正，世始有传，是其书至宋中世而始出，故《宋志》始著于录。《四库提要》谓即王冰取《九灵》所改名，《九灵》尤详于针，故皇甫谧名之为《针经》，疑其一经而二名。杭堇浦《灵枢经•跋》，据《隋志》所载，谓《九灵》自《九灵》，《针经》自《针经》，不可合而为一，冰以《九灵》名《灵枢》，不知其何所本，观其文义浅短，与《素问》之言不类，疑即出冰之伪托。不知《内经》十八卷，医家取其九卷，别为一书，名曰《素问》，其余九卷，本无专名。张仲景序《伤寒论》，历引古医经，于《素问》外，称曰《九卷》，并不标以异名，存其实也。晋•王叔和《脉经》，一同皇甫士安序《甲乙经》，本仲景之意，以为《内经》十八卷，即此《九卷》及《素问》，又以《素问》亦九卷，无以别此经，因取其首篇之文，谓之《针经》九卷，其实《针经》非《九卷》之名也，故其后仍称《九卷》。《甲乙经》内所引《灵枢》之文，其称皆同于此。今观杨氏此书，所引《九卷》之文不一而足，并有引《九卷》篇名如《终始篇》者，今其文具在《灵枢》之中。可知《灵枢》之文，古祗称为《九卷》，杨氏据之，其传甚古。王冰谓《灵枢》即《汉志》“《内经》十八卷”之九，其言确有可征。《九灵》之文，今已不传，不知何若。在王氏并未取以更名《灵枢》，固可信也。若其文义浅短，疑为伪托，则不知《内经》一书虽出黄帝，其在古代，不过口耳相传，晚周以还，始著竹帛，大都述自医师，且不出于一手，故其文义时有短长。今观其义之深者，《九卷》之古奥，虽《素问》有不逮；其浅而可鄙者，即《素问》未尝不与《九卷》略同。而以源流而论，则《素问》且多出于《九卷》，观《素问•方盛衰论》，言“合之五诊，调之阴阳”，已在《经脉》。《经脉》即《灵枢》篇目，王注已言之。是《素问》之文，且有出于《灵枢》之后者，《素问》且宗《灵枢》，而谓《灵枢》不逮《素问》乎？徒以宋•史崧撰《灵枢》音释，欲以此九卷配王注《素问》之数，乃分其卷为二十四，分其篇为八十一。至元间并《素问》为十二篇，又并史崧《灵枢》之卷以合《素问》。于是古《九卷》之名湮，后人遂疑《灵枢》为晚出之书。岂知《素问》自《素问》，《九卷》自《九卷》，二者同属古书，皆为杨氏所据，初不疑其伪托，此可证杭氏之说之误者也。
北承究心医书，涉览极博，《内经》不去手者盖数十年。其校此书也，据《甲乙经》、《灵枢》、《素问》，以订经文之异同，据《伤寒论》、《巢氏病源论》、《千金方》、《外台秘要》、日本《医心方》等，以证注义之得失，体例与《素问》王注新校正相近。其穿穴经论，微契圣心，虽未知于仲景诸家奚若，而用汉学治经义之法，于宋贤校医书之中，一义必析其微，一文必求其确，盖自林亿、高保衡以还，数百年无此诣精之作，可断言也。尝自谓生平精力，尽于此书，而决其必传。久客京师，一旦书成，遂即南归，不肯复出，其自信也如此，即其书可知矣。
余懵于医，无以赞之，喜其刻之成而得以有传于世也，辄为之僭书于后。
甲子冬十月姻愚弟周贞亮谨序


